।। श्रीमते रामानुजाय नम: ।।
श्रीभगवद्रामानुजविरचितं शारीरकमीमांसाभाष्यम् (प्रथमाध्याये-प्रथमपादे-जिज्ञासाधिकरणम्)
अखिलभुवनजन्मस्थेमभङ्गादिलीले विनतविविधभूतव्रातरक्षैकदीक्षे।
श्रुतिशिरसि विदीप्ते ब्रह्मणि श्रीनिवासे
भवतु मम परस्मिन् शेमुषी भक्तिरूपा ।।1।।
पाराशर्यवचस्सुधामुपिनषद्दुग्धाब्धिमध्योद्धृतां संसाराग्निविदीपनव्यपगतप्राणात्मसञ्जीवनीम्।
पूर्वाचार्यसुरक्षितां बहुमतिव्याघातदूरस्थिता-
मानीतां तु निजाक्षरैस्सुमनसो भौमा: पिबन्त्वन्वहम् ।।2।।
भगवद्बोधायनकृतां विस्तीर्णां ब्रह्मसूत्रवृतिं्त पूर्वाचार्यास्सञ्चिक्षिपु:, तन्मतानुसारेण सूत्राक्षराणि व्याख्यास्यन्ते-
MARKER: adhikaranam beginning
श्रीशारीरकमीमांसाभाष्ये जिज्ञासाधिकरणम् ||1||
MARKER: sutram beginning
overall_sutram_no:1
sutram_text:ओं  अथातो ब्रह्मजिज्ञासा
sutram_index_string:1-1-1
1. ओं  अथातो ब्रह्मजिज्ञासा ।। 1-1-1 ।।
अत्रायमथशब्द: आनन्तर्ये भवति। अतश्शब्दो वृत्तस्य हेतुभावे। अधीतसाङ्गसशिरस्कवेदस्य
अधिगत-अल्पास्थिरफलकेवलकर्मज्ञानतया संजातमोक्षाभिलाषस्यानन्तस्थिरफलब्रह्मजिज्ञासा ह्यनन्तरभाविनी।
ब्रह्मणो जिज्ञासा ब्रह्मजिज्ञासा । ब्रह्मण इति कर्मणि षष्ठी, कर्तृ कर्मणो: कृति (अष्टा.2.2.65) इति विशेषविधानात्। यद्यपि सम्बन्धसामान्यपरिग्रहेऽपि जिज्ञासाया: कर्मापेक्षत्वेन कर्मार्थत्वसिद्धि:, तथाऽप्याक्षेपत: प्राप्तादाभिधानिकस्यैव ग्राह्यत्वात् कर्मणि षष्ठी गृह्यते । न च
प्रतिपदविधाना षष्ठी न समस्यते (अष्टा.2.2.10.सू.वा) इति कर्मणि षष्ठ्यास्समासनिषेधश्शङ्कनीय:, कृद्योगा च षष्ठी समस्यत, (अष्टा.2.2 .5.सू.वा.) इति प्रतिप्रसवसद्भावात् । ब्रह्मशब्देन च स्वभावतो निरस्तनिखलदोषोऽनवधिकातिशयासङ्ख्येयकल्याणगुणगण: पुरुषोत्तमोऽभिधीयते।
सर्वत्र बृहत्त्वगुणयोगेन हि ब्रह्मशब्द: । बृहत्त्वं च स्वरूपेण गुणैश्च यत्रानवधिकातिशयं सोऽस्य मुख्योऽर्थ:; स च सर्वेश्वर एव। अतो ब्रह्मशब्दस्तत्रैव मुख्यवृत्त:। तस्मादन्यत्र तद्गुणलेशयोगादौपचारिक:, अनेकार्थकल्पनायोगात्, भगवच्छब्दवत् । तापत्रयातुरैरमृतत्वाय स एव जिज्ञास्य:। अतस्सर्वेश्वर एव जिज्ञासाकर्मभूतं ब्रह्म ।।
ज्ञातुमिच्छा जिज्ञासा। इच्छाया इष्यमाणप्रधानत्वादिष्यमाणं ज्ञानमिह विधीयते।। मीमांसापूर्वभागज्ञातस्य कर्मणोऽलपास्थिरफलत्वादुपरतिनभागावसेयस्य ब्रह्मज्ञानस्यानन्ताक्षयफलत्वाच्च पूर्ववृत्तात्कर्मज्ञानादनन्तरं तत एव हेतोर्ब्रह्म ज्ञातव्यमित्युक्तं भवति। तदाह वृत्तिकार: - वृत्तात्कर्माधिगमादनन्तरं ब्रह्मविविदिषा
इति । वक्ष्यति च कर्मब्रह्ममीमांसयोरैकशास्त्र्यं - संहितमेतच्छारीरकं जैमिनीयेन षोडशलक्षणेनेति
शास्त्रैकत्वसिद्धि: इति । अत: प्रतिपिपादयिषतार्थभेदेन षट्कभेदवदध्यायभेदवच्च पूर्वोत्तरमीमांसयोर्भेद:।
मीमांसाशास्त्रम् - अथातो धर्मजिज्ञासा (पूर्व.मी.1.1.1) इत्यारभ्य अनावृत्तिश्शब्दादनावृत्तिश्शब्दात् (ब्र.सू.4.4.22.) इत्येवमन्तं सङ्गतिविशेषेण विशिष्टक्रमम् । तथाहि प्रथमं तावत् स्वाध्यायोऽध्येतव्य: (यजुरारण्यके.2.प्र. 15.अनु.) इत्यध्ययनेनैव स्वाध्यायशब्दवाच्यवेदाख्याक्षरराशेर्ग्रहणं विधीयते।।
तच्चाध्ययनं किंरूपं कथं च कर्तव्यमित्यपेक्षायाम् अष्टवर्षं ब्राह्मणमुपनयीत तमध्यापयेत्
(शतपथब्राह्मणम्) इत्यनेन,
श्रावण्यां प्रौष्ठपद्यां वा उपाकृत्य यथाविधि।
युक्तश्छन्दांस्यधीयीत मासान्विप्रोऽर्धपञ्चमान्।।        (मनुस्मृ.4.65)
इत्यादिव्रतनियमविशेषोपदेशैश्चापेक्षितानि विधीयन्ते।।
एवं  सत्सन्तानप्रसूतसदाचारनिष्ठात्मगुणोपेतवेदविदाचार्योपनीतस्य  व्रतनियमविशेषयुक्तस्य
आचार्योच्चारणानूच्चारणरूपमक्षरराशिग्रहणफलमध्ययनमित्यवगम्यते।।
अध्ययनं च स्वाध्यायसंस्कार:, स्वाध्यायोऽध्येतव्य: (यजुरारण्यके.2.प्र.15.अनु.) इति स्वाध्यायस्य कर्मत्वावगमात्। संस्कारो हि नाम कार्यान्तरयोग्यताकरणम्। संस्कार्यत्वं च स्वाध्यायस्य युक्तम्, धर्मार्थकाममोक्षरूपपुरुषार्थचतुष्टयतत्साधनावबोधित्वात्, जपादिना स्वरूपेणापि तत्साधनत्वाच्च।
एवमध्ययनविधिर्मन्त्रवत् नियमवदक्षराशिग्रहणमात्रे पर्यवस्यति। अध्ययनगृहीतस्य स्वाध्यायस्य स्वभावत एव प्रयोजनवदर्थावबोधित्वदर्शनात्, गृहीतात्स्वाध्यायादवगम्यमानान् प्रयोजनवतोऽर्थानापाततो दृष्ट्वा तत्स्वरूपप्रकारविशेषनिर्णयफलवेदवाक्यविचाररूपमीमांसाश्रवणेऽधीतवेद: पुरषस्स्वयमेव प्रवर्तते।
तत्र कर्मविधिस्वरूपे निरूपिते कर्मणामल्पास्थिरफलत्वं दृष्ट्वाऽध्ययनगृहीतस्वाध्यायैकदेशोपनिषद्वाक्येषु चामृतत्वरूपानन्तस्थिरफलापातप्रतीतेस्तन्निर्णयफलवेदान्तवाक्यविचाररूपशारीरक-मीमांसायामधिकरोति। तथा च वेदान्तवाक्यानि केवलकर्मफलस्य क्षयित्वं ब्रह्मज्ञानस्य चाक्षयफलत्वं च दर्शयन्ति - तद्यथेह कर्मचितो लोक: क्षीयते, एवमेवामुत्र पुण्यचितो लोक: क्षीयते (छान्दोग्ये.8.1.6) अन्तवदेवास्य तद्भवति (बृ.5.8.10) न ह्यध्रुवै: प्राप्यते (कठ.2.10) प्लवा ह्येते अदृढा यज्ञरूपा: (मु.1.2.7) परीक्ष्य लोकान् कर्मचितान् ब्राह्मणो निर्वेदमायात् नास्त्यकृत: कृतेन तद्विज्ञानार्थं स गुरुमेवाभिगच्छेत् समित्पाणिश्श्रोत्रियं ब्रह्मनिष्ठम्। तस्मै स विद्वानुपसन्नाय सम्यक्प्रशान्तचित्ताय
शमान्विताय । येनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् । (मु.1.2.12-13)
ब्रह्मविदाप्नोति परम् । (तै.आनन्द.2.1अनु.1) न पुनर्मृत्यवे तदेकं पश्यति न पश्यो मृत्युं पश्यति
(बृृ.7.26.2) स स्वराड् भवति (छां.7.25.2) तमेवं विद्वानमृत इह भवति (पु.सू.20.ं)
पृथगात्मानं प्रेरितारं च मत्वा जुष्टस्ततस्तेनामृतत्वमेति (श्वे.1.6) - इत्यादीनि।।
ननु  च  -  साङ्गवेदाध्ययनादेव  कर्मणां  स्वर्गादिफलत्वम्,  स्वर्गादीनां  च  क्षयित्वं,
ब्रह्मोपासनस्यामृतत्वफलत्वं च ज्ञायत एव। अनन्तरं मुमुक्षुर्ब्रह्मजिज्ञासायामेव प्रवर्तताम्; किमर्था धर्मविचारापेक्षा? एवं तर्हि शारीरकमीमांसायामपि न प्रवर्तताम्, साङ्गाध्ययनादेव कृत्स्नस्य ज्ञातत्वात्।  सत्यम्;  आपातप्रतीतिर्विद्यत  एव,  तथापि  न्यायानुगृहीतस्य  वाक्यस्य
अर्थनिश्चायकत्वादापातप्रतीतोऽप्यर्थस्संशयविपर्ययौ नातिवर्तते; अतस्तन्निर्णयाय वेदान्तवाक्यविचार: कर्तव्य
इति चेत्; तथैव धर्मविचारोऽपि कर्तव्य इति पश्यतु भवान् ।।
लघुपूर्वपक्ष:
ननु च - ब्रह्मजिज्ञासा यदेव नियमेनापेक्षते, तदेव पूर्ववृत्तं वक्तव्यम्। न धर्मविचारापेक्षा
ब्रह्मजिज्ञासाया:,        अधीतवेदान्तस्यानधिगतकर्मणोऽपि वेदान्तवाक्यार्थविचारोपपत्ते:।        कर्माङ्गाश्रयाणि
उगीथाद्युपासनान्यत्रैव चिन्त्यन्ते; तदनधिगतकर्मणो न शक्यं कर्तुम्, इति चेत् अनभिज्ञो भवान्
शारीरकशास्त्रविज्ञानस्य।        अस्मिन्        शास्त्रे        अनाद्यविद्याकृतविविधभेददर्शननिमित्तजन्मजरामरणादि- सांसारिकदु:खसागरनिमग्नस्य निखिलदु:खमूलमिथ्याज्ञाननिबर्हणायाऽत्मैकत्वविज्ञानं प्रतिपिपादयिषितम्।
अस्य हि भेदावलम्बि कर्मज्ञानं क्वोपयुज्यते? प्रत्युत विरुद्धमेव। उद्गीथादिविचारस्तु कर्मशेषभूत एव ज्ञानरूपत्वाविशेषादिहैव क्रियते। स तु न साक्षात्सङ्गत:। अतो यत्प्रधानं शास्त्रं, तदपेक्षितमेव
पूर्ववृत्तं किमपि वक्तव्यम्।।
बाढम्; तदपेक्षितं च कर्मविज्ञानमेव, कर्मसमुच्चितात् ज्ञानादपवर्गश्रुते:। वक्ष्यति च -
सर्वापेक्षा च यज्ञादिश्रुतेरश्ववत् (ब्र.सू.3.4.26) इति। अपेक्षिते च कर्मण्यज्ञाते केन समुच्चय:
केन नेति विभागो न शक्यते ज्ञातुम्। अतस्तदेव पूर्ववृत्तम्।।
नैतद्युक्तं, सकलविशेषप्रत्यनीकचिन्मात्रब्रह्मविज्ञानादेवाविद्यानिवृत्ते:; अविद्यानिवृत्तिरेव हि मोक्ष:।
वर्णाश्रमविशेषसाध्यसाधनेतिकर्तव्यताद्यनन्तविकल्पास्पदं कर्म सकलभेददर्शननिवृत्तिरूपाज्ञाननिवृत्ते: कथमिव साधनं भवेत्?। श्रुतयश्च कर्मणामनित्यफलत्वेन मोक्षविरोधित्वं, ज्ञानस्यैव मोक्षसाधनत्वं च दर्शयन्ति
- अन्तवदेवास्य तद्भवति (बृ.5.8.10), तद्यथेह कर्मचितो लोक: क्षीयते। एवमेवामुत्र
पुण्यचितो लोक: क्षीयते (छा.8.1.6), ब्रह्मविदाप्नोति परम् (तै.उ.आन.2.1.1), ब्रह्म वेद ब्रह्मैव
भवति (मु.3.2.9), तमेव विदत्वाऽतिमृत्युमेति (श्वे.3.8) - इत्याद्या:।।
यदपि चेदमुक्तं यज्ञादिकर्मापेक्षा विद्येति, तद्वस्तुविरोधात् श्रुत्यक्षरपर्यालोचनया चान्त:करणनैर्मल्यद्वारेण विविदषोत्पत्तावुपयुज्यते, न फलोत्पत्तौ, विविदिषन्ति इति श्रवणात्। विविदिषायां जातायां ज्ञानोत्पत्तौ
शमादीनामेवान्तरङ्गोपायतां श्रुतिरेवाऽह शान्तो दान्त उपरतस्तितुक्षुस्समाहितो भूत्वाऽऽत्मन्येवाऽत्मानं
पश्येत् - (बृ.6.4.23) इति।।
तदेवं जन्मान्तरशतानुष्ठितानभिसंहितफलविशेषकर्ममृदितकषायस्य विविदिषोत्पत्तौ सत्यां सदेव सोम्येदमग्र        आसीदेकमेवाद्वितीयम् (छा.उ.6.2.1) सत्यं ज्ञानमनन्तं ब्रह्म        (तै.आन.2.1.1)
अयमात्मा ब्रह्म (बृ.6.4.5) तत्त्वमसि (छां.6.8.7) इत्यादिवाक्यजन्यज्ञानादविद्या निवर्तते।
वाक्यार्थज्ञानोपयोगीनि च श्रवणमनननिदिध्यासनानि। श्रवणं नाम वेदान्तवाक्यानि आत्मैकत्वविद्या
प्रतिपादकानीति तत्त्वदर्शिन आचार्यात् न्याययुक्तार्थग्रहणम्। एवमाचार्योपदिष्टस्य अर्थस्य स्वात्मन्येवमेव युक्तमिति हेतुत: प्रतिष्ठापनं मननम्। एतद्विरोध्यनादिभेदवासनानिरसनाय अस्यैवार्थस्यानवरतभावना निदिध्यासनम्। श्रवणादिभिर्निरस्तसमस्तभेदवासनस्य वाक्यार्थज्ञानमविद्यां निवर्तयतीत्येवंरूपस्य
श्रवणस्यावश्यापेक्षितमेव पूर्ववृत्तं वक्तव्यम्। तच्च नित्यानित्यवस्तुविवेक:, शमदमादिसाधनसम्पत्,
इहामुत्रफलभोगविराग:, मुमुक्षुत्वं चेत्येतत्साधनचतुष्टयम्। अनेन विना जिज्ञासानुपपत्ते:, अर्थस्वभावादेवेदमेव
पूर्ववृत्तमिति ज्ञायते ।।
एतदुक्तं        भवति        - ब्रह्मस्वरूपाच्छादिकाविद्यामूलमपारमार्थिकं        भेददर्शनमेव        बन्धमूलम्।
बन्धश्चापारमार्थिक:। स च समूलोऽपारमार्थिकत्वादेव ज्ञानेनैव निवर्त्यते। निवर्तकं च ज्ञानं तत्त्वमस्यादिवाक्यजन्यम् । तस्यैतस्य वाक्यजन्यस्य ज्ञानस्य स्वरूपोत्पत्तौ कार्ये वा कर्मणां नोपयोग:।
विविदिषायामेव        तु        कर्मणामुपयोग:।        स        च        पापमूलरजस्तमोनिबर्हणद्वारेण        सत्वविवृद्ध्या
भवतीतीममुपयोगमभिप्रेत्य ब्राह्मणा विविदिषन्ति इत्युक्तमिति।।
अत: कर्मज्ञानस्यानुपयोगात् उक्तमेव साधनचतुष्टयं पूर्ववृत्तमिति वक्तव्यम्।
लघुसिद्धान्त:
अत्रोच्यते - यदुक्तमविद्यानिवृत्तिरेव मोक्ष:; सा च ब्रह्मविज्ञानादेव भवति इति तदभ्युपगम्यते।
अविद्यानिवृत्तये वेदान्तवाक्यैर्विधित्सितं ज्ञानं किंरूपमिति विवेचनीयम् - किं वाक्याद्वाक्यार्थज्ञानमात्रम्,
उत तन्मूलमुपासनात्मकं ज्ञानम्? - इति; न तावद्वाक्यजन्यं ज्ञानं, तस्य विधानमन्तरेणापि वाक्यादेव सिद्धे:; तावन्मात्रेणाविद्यानिवृत्त्यनुपलब्धेेश्च। न च वाच्यं - भेदवासनायामनिरस्तायां वाक्यमविद्यानिवर्तकं ज्ञानं न जनयति, जातेऽपि सर्वस्य सहसैव भेदज्ञानानिवृत्तिर्न दोषाय, चन्द्रैकत्वे ज्ञातेऽपि द्विचन्द्रज्ञानानिवृत्तिवत्। अनिवृत्तमपि छिन्नमूलत्वेन न बन्धाय भवति - इति। सत्यां सामग्र्यां ज्ञानानुत्पत्त्यनुपपत्ते:; सत्यामपि विपरीतवासनायामाप्तोपदेशलिङ्गादिभि: बाधकज्ञानोत्पत्तिदर्शनात् । सत्यपि
वाक्यार्थज्ञाने अनादिवासनया मात्रया भेदज्ञानमनुवर्तत इति भवता न शक्यते वक्तुम्; भेदज्ञानसामग्र्या
अपि वासनाया मिथ्यारूपत्वेन ज्ञानोत्पत्त्यैव निवृत्तत्वात् । ज्ञानोत्पत्तावपि मिथ्यारूपायास्तस्या
अनिवृत्तौ निवर्तकान्तराभावात् कदाचिदपि नास्या वासनाया निवृत्ति:। वासनाकार्यं भेदज्ञानं छिन्नमूलमथ चानुवर्तत इति बालिशभाषितम्।। द्विचन्द्रज्ञानादौ तु बाधकसन्निधावपि मिथ्याज्ञानहेतो: परमार्थतिमिरादिदोषस्य ज्ञानबाध्यत्वाभावेन अविनष्टत्वात् मिथ्याज्ञानानिवृत्ति: अविरुद्धा। प्रबलप्रमाणबाधितत्वेन भयादिकार्यं तु निवर्तते। अपि च भेदवासनानिरसनद्वारेण ज्ञानोत्पत्तिमभ्युपगच्छतां कदाचिदपि ज्ञानोत्पत्तिर्न सेत्स्यति;
भेदवासनाया अनादिकालोपचितत्वेनापरिमितत्वात्, तद्विरोधिभावनायाश्चाल्पत्वादनया तन्निरसनानुपपत्ते:।
अतो वाक्यार्थज्ञानादन्यदेव ध्यानोपासनादिशब्दवाच्यं ज्ञानं वेदान्तवाक्यैर्विधित्सितम्। तथा च श्रुतय: - विज्ञाय प्रज्ञां कुर्वीत (बृ.6.4.21) अनुविद्य विजानाति (छां.8.12.6) ओमित्येवाऽत्मानं ध्यायथ (मु.2.2.6) निचाय्य तं मृत्युमुखात्प्रमुच्यते (क.1.3.15) आत्मानमेव लोकमुपासीत (बृ.3.4.14)
आत्मा वा अरे द्रष्टव्यश्श्रोतव्यो मन्तव्यो निदिध्यासतिव्य: (बृृ.6.4.6) सोऽन्वेष्टव्यस्स विजिज्ञासतिव्य: (छां.8.7.1) इत्येवमाद्या:।।
अत्र निदिध्यासतिव्य: इत्यादिनैकार्थ्यात् अनुविद्य विजानाति, विज्ञाय प्रज्ञां कुर्वीत
इत्येवमादिभिर्वाक्यार्थज्ञानं ध्यानोपकारकत्वात् अनुविद्य, विज्ञाय इत्यनूद्य प्रज्ञाङ्कुर्वीत, विजानाति
इति        ध्यानं        विधीयते।        श्रोतव्य:        इति        चानुवाद: स्वाध्यायस्यार्थपरत्वेनाधीतवेद:        पुरुष:
प्रयोजनवदर्थावबोधित्वदर्शनात्तन्निर्णयाय        स्वयमेव        श्रवणे        प्रवर्तत        इति        श्रवणस्य        प्राप्तत्वात्।
श्रवणप्रतिष्ठार्थत्वान्मननस्य मन्तव्य: इति चानुवाद: । तस्माद्ध्यानमेव विधीयते । वक्ष्यति च
आवृत्तिरसकृदुपदेशात् (ब्र.सू.4.1.1) इति। तदिदमपवर्गोपायतया विधित्सितं वेदनमुपासनं इत्यवगम्यते विद्युपास्योर्व्यतिकरेणोपक्रमोपसंहारदर्शनात् मनो ब्रह्मेत्युपासीत इत्यत्र भाति च तपति च कीर्त्या यशसा ब्रह्मवर्चसेन य एवं वेद, (छां.3.18.1) न स वेद अकृत्स्नो ह्येष: आत्मेत्येवोपासीत, (बृ.3.4.7) यस्तद्वेद यत्स वेद स मयैतदुक्त: (छा.4.1.4) इत्यत्र अनुम एतां भगवो देवतां
शाधि यां देवतामुपास्से (छां.4.2.2) इति।।
ध्यानं च तैलधारावदविच्छिन्नस्मृतिसन्तानरूपम् ध्रुवा स्मृति:। स्मृतिलम्भे सर्वग्रन्थीनां विप्रमोक्ष: (छा.7.26.2) इति ध्रुवायास्स्मृतेरपवर्गोपायत्वश्रवणात्। सा च स्मृतिर्दर्शनसमानाकारा- भिद्यते हृदयग्रन्थिश्छिद्यन्ते सर्वसंशया: । क्षीयन्ते चास्य कर्माणि तस्मिन् दृष्टे परावरे।। (मु.2.1.8) इत्यनेनैकार्थ्यात् । एवं च सति आत्मा वा अरे द्रष्टव्य: (बृ.64.6) इत्यनेन निदिध्यासनस्य दर्शनसमानाकारता विधीयते । भवति च स्मृतेर्भावनाप्रकर्षाद्दर्शनरूपता। वाक्यकारेणैतत्सर्वं
प्रपञ्चितम् - वेदनमुपासनं स्यात्तद्विषये श्रवणात् इति। सर्वासूपनिषत्सु मोक्षसाधनतया विहितं
वेदनमुपासनमित्युक्तम्। सकृत्प्रत्ययं कुर्याच्छब्दार्थस्य कृतत्वात्प्रयाजादिवत् इति पूर्वपक्षं कृत्वा सिद्धं तूपासनशब्दात् इति वेदनमसकृदावृत्तं मोक्षसाधनमिति निर्णीतम् । उपासनं स्याद्ध्रुवानुस्मृते: दर्शनान्निर्वचनाच्च इति तस्यैव वेदनस्योपासनरूपस्यासकृदावृत्तस्य ध्रुवानुस्मृतित्वमुपवर्णितम्।।
सेयं स्मृतिर्दर्शनरूपा प्रतिपादिता । दर्शनरूपता च प्रत्यक्षतापत्ति: । एवं प्रत्यक्षतापन्नां
अपवर्गसाधनभूतां स्मृतिं विशिनष्टि - नायमात्मा प्रवचनेन लभ्यो न मेधया न बहुना श्रुतेन। यमेवैष वृणुते तेन लभ्यस्तस्यैष आत्मा विवृणुते तनूं स्वाम् ।। (मु.3.2.3) इति। अनेन केवलश्रवणमनननिदिध्यासनानां आत्मप्राप्त्यनुपायत्वमुक्त्वा यमेवैष आत्मा वृणुते तेनैव लभ्य
इत्युक्तम् । प्रियतम एव हि वरणीयो भवति। यस्यायं निरतिशयप्रियस्स एवास्य प्रियतमो भवति। यथायं प्रियतम आत्मानं प्राप्नोति, तथा स्वयमेव भगवान् प्रयतत इति भगवतैवोक्तम्।। तेषां सततयुक्तानां भजतां प्रीतिपूर्वकम्। ददामि बृुद्धियोगं तं येन मामुपयान्ति ते।। (भ.गी.10.10)
इति, प्रियो हि ज्ञानिनोऽत्यर्थमहं स च मम प्रिय:।। (भ.गीता.7.17) इति च।।
अतस्साक्षात्काररूपा स्मृति: स्मर्यमाणात्यर्थप्रियत्वेन स्वयमप्यत्यर्थप्रिया यस्य, स एव परेणाऽत्मना
वरणीयो भवतीति तेनैव लभ्यते पर आत्मेत्युक्तं भवति। एवं रूपा ध्रुवानुस्मृतिरेव भक्तिशब्देनाभिधीयते,
उपासनपर्यायत्वाद्भक्तिशब्दस्य । अत एव श्रुतिस्मृतिभिरेवमभिधीयते - तमेव विदत्वाऽतिमृत्युमेति
(श्वे.3.8) तमेवं विद्वानमृत इह भवति ।  नान्य: पन्था अयनाय विद्यते (पुरुषसूक्तं.17)
नाहं वेदैर्न तपसा न दानेन न चेज्यया। शक्य एवंविधो द्रष्टुं दृष्टवानसि मां यथा।। भक्त्या त्वनन्यया शक्य अहमेवंविधोऽर्जुन। ज्ञातुं द्रष्टुं च तत्त्वेन प्रवेष्टुं च परन्तप!।।(भ.गी.11.53,54)
पुरुषस्स पर: पार्थ! भक्त्या लभ्यस्त्वनन्यया।। (भ.गी.8.22) इति।।
एवंरूपाया ध्रुवानुस्मृतेस्साधनानि यज्ञादीनि कर्माणीति यज्ञादिश्रुतेरश्ववत् (ब्र.सू.3.4.26)
इत्यभिधास्यते । यद्यपि        विविदषन्तीति यज्ञादयो        विविदषोत्पत्तौ विनियुज्यन्ते, तथाऽपि तस्यैव
वेदनस्य ध्यानरूपस्याहरहरनुष्ठीयमानस्य अभ्यासाधेयातिशयस्य आप्रयाणादनुवर्तमानस्य ब्रह्मप्राप्ति- साधनत्वात्तदुत्पत्तये सर्वाण्याश्रमकर्माणि यावज्जीवमनुष्ठेयानि । वक्ष्यति च - आप्रयाणात्तत्रापि हि दृष्टम् (ब्र.सू.4.1.12.) अग्निहोत्रादि तु तत्कार्यायैव तद्दर्शनात् (ब्र.स्.4.1.16) सहकारित्वेन च (ब्र.सू.3.4.33) इत्यादिषु। वाक्यकारश्च ध्रुवानुस्मृतेर्विवेकादिभ्य एव निष्पत्तिमाह - तल्लब्घिर्विवेकविमोकाभ्यासक्रियाकल्याणानवसादानुद्धर्षेभ्य: संभवान्निर्वचनाच्च इति । विवेकादीनां स्वरूपं चाह - जात्याश्रयनिमित्तादुष्टादन्नात् कायशुद्धिर्विवेक: इति । अत्र निर्वचनम् आहारशुद्धौ सत्त्वशुद्धिस्सत्त्वशुद्धौ ध्रुवा स्मृति: (छां.7.26.2) इति । विमोक: कामानभिष्वङ्ग: इति। शान्त
उपासीत (छा.3.14.1) इति निर्वचनम्। आरम्भणसंशीलनं पुन:पुनरभ्यास: इति । निर्वचनं च
स्मार्तमुदाहृतं भाष्यकारेण - सदा तद्भावभावित: (भ.गी.8.6) इति। पञ्चमहायज्ञाद्यनुष्ठानं
शक्तित: क्रिया । निर्वचनं क्रियावानेष ब्रह्मविदां वरिष्ठ: (मु.3.1.4) तमेतं वेदानुवचनेन
ब्राह्मणा विविदिषन्ति यज्ञेन दानेन तपसाऽनाशकेन (बृृ.6.4.22.) इति च । सत्यार्जवदयादानाहिंसानभिध्या: कल्याणानि इति । निर्वचनं सत्येन लभ्य: (मु.3.1.5) तेषामेवैष विरजो ब्रह्मलोक: (प्र.1.15.16) इत्यादि । देशकालवैगुण्यात् शोकवस्त्वाद्यनुस्मृतेश्च तज्जं दैन्यमभास्वरत्वं मनसोऽवसाद: इति, तद्विपर्ययोऽनवसाद:। निर्वचनं नायमात्मा बलहीनेन लभ्य: (मु.उ.3.4) इति । तद्विपर्ययजा तुष्टिरुद्धर्ष: इति। तद्विपर्ययोऽनुद्धर्ष:। अतिसन्तोषश्च विरोधीत्यर्थ:। निर्वर्चनमपि - शान्तो दान्त: (बृ.6.4.23) इति। एवं नियमयुक्तस्याऽश्रमविहितकर्मानुष्ठानेनैव विद्यानिष्पत्तिरित्युक्तं भवति।। तथा च श्रुत्यन्तरम् - विद्यां चाविद्यां च यस्तद्वेदोभयं सह।
अविद्यया मृत्युं तीर्त्वा विद्ययाऽमृतमश्नुते।। (ई.11) अत्राविद्याशब्दाभिहितं वर्णाश्रमविहितं कर्म ।
अविद्यया - कर्मणा, मृत्युं - ज्ञानोत्पत्तिविरोधि प्राचीनं कर्म, तीर्त्वा - अपोह्य, विद्यया - ज्ञानेन,
अमृतं - ब्रह्म। अश्नुते - प्राप्नोतीत्यर्थ:। मृत्युतरणोपायतया प्रतीता अविद्या विद्येतरद्विहितं कर्मैव, यथोक्तम् - इयाज सोऽपि सुबहून् यज्ञान् ज्ञानव्यपाश्रय:। ब्रह्मविद्यामधिष्ठाय तर्तुं मृत्युमविद्यया।।
इति।। (वि.पु.6.6.12)
ज्ञानविरोधि च कर्म पुण्यपापरूपम् । ब्रह्मज्ञानोत्पत्तिविरोधित्वेनानिष्टफलतया उभयोरपि
पापशब्दाभिधेयत्वम् । अस्य च ज्ञानविरोधित्वं ज्ञानोत्पत्तिहेतुभूतशुद्धसत्त्वविरोधिरजस्तमोविवृद्धिद्वारेण।
पापस्य च ज्ञानोदयविरोधित्वम् - एष एवासाधु कर्मकारयति तं यमधो निनीषति - (कौ.3.6) इति
श्रुत्यावगम्यते। रजस्तमसोर्यथार्थज्ञानावरणत्वं, सत्त्वस्य च यथार्थज्ञानहेतुत्वं भगवतैव प्रतिपादितं - सत्त्वात्सञ्जायते ज्ञानम् (भ.गी.14.17) इत्यादिना । अतश्च ज्ञानोत्पत्तये पापं कर्म निरसनीयम्। तन्निरसनं च अनभिसंहितफलेनानुष्ठितेन धर्मेण। तथा च श्रुति: - धर्मेण पापमपनुदति (तै.उ.6.50)
इति। तदेवं ब्रह्मप्राप्तिसाधनं ज्ञानं सर्वाश्रमकर्मापेक्षम्। अतोऽपेक्षितकर्मस्वरूपज्ञानं, केवलकर्मणामल्पास्थिरफलत्वज्ञानं च कर्ममीमांसावसेयमिति, सैवापेक्षिता ब्रह्मजिज्ञासाया: पूर्ववृत्ता
वक्तव्या।।
अपि  च  नित्यानित्यवस्तुविवेकादयश्च,  मीमांसाश्रवणमन्तरेण  न  संपत्स्यन्ते,
फलकरणेतिकर्तव्यताधिकारिविशेषनिश्चयादृते, कर्मस्वरूपतत्फलस्थिरत्वात्मनित्यत्वादीनां दुरवबोधत्वात्। एषां साधनत्वं च विनियोगावसेयम् । विनियोगश्च श्रुतिलिङ्गादिभ्य:। स च तार्तीय: । उद्गीथाद्युपासनानि कर्मसमृद्ध्यर्थान्यपि ब्रह्मदृष्टिरूपाणि, ब्रह्मज्ञानापेक्षाणीति, इहैव चिन्तनीयानि । तान्यपि कर्माण्यनभिसंहितफलानि ब्रह्मविद्योत्पादकानीति तत्साद्गुण्यापादनान्येतानि सुतरामिहैव सङ्गतानि। तेषां च कर्मस्वरूपाधिगमापेक्षा  सर्वसम्मता ।।
महापूर्वपक्ष:
यदप्याहु: - अशेषविशेषप्रत्यनीकचिन्मात्रं ब्रह्मैव परमार्थ: तदतिरेकि नानाविधज्ञातृज्ञेयतत्कृतज्ञानभेदादिसर्वं तस्मिन्नेव परिकल्पितं मिथ्याभूतं - सदेव सोम्येदमग्र आसीदेकमेवाद्वितीयम् (छा.6.2.1) अथ परा यया तदक्षरमधिगम्यते यत्तदद्रेश्यमग्राह्यमगोत्रमवर्णमचक्षुश्श्रोत्रं तदपाणिपादं नित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीरा: ।। (मु.1.1.6) सत्यं ज्ञानमनन्तं ब्रह्म (तै.उ.आन.1.1) निष्कलं निष्क्रियं शान्तं निरवद्यं निरञ्जनम् (श्वे.उ.6.19) यस्यामतं तस्य मतं
मतं यस्य न वेद स:। अविज्ञातं विजानतां विज्ञातमविजानताम् (केन.2.3) न दृष्टेर्द्रष्टारं पश्ये: न मतेर्मन्तारं मन्वीथा: (बृृ.5.4.2) आनन्दो ब्रह्म (तै.उ.भृगु.6अनु.) इदं सर्वं यदयमात्मा (बृृ.4.4.6) नेह नानाऽस्ति किञ्चन। मृत्योस्स मृत्युमाप्नोति य इह नानेव पश्यति (बृ.6.4.19) यत्र हि द्वैतमिव भवति तदितर इतरं पश्यति यत्र त्वस्य सर्वमात्मैवाभूत् तत्केन कं पश्येत्तत्केन कं विजानीयात् (बृ.4.4.14) वाचाऽऽरम्भणं विकारो नामधेयं मृत्तिकेत्येव सत्यम् (छा.6.1.4) यदा ह्येवैष एतस्मिन्नुदरमन्तरं कुरुते अथ तस्य भयं भवति (तै.उ.आन.7.2)
न स्थानतोऽपि परस्योभयलिंगं सर्वत्र हि (ब्र.सू.3.2.11) मायामात्रं तु कात्स्त्र्न्येनानभिव्यक्तस्वरूपत्वात् (ब्र.सू.3.2.3), प्रत्यस्यतमितभेदं यत्सत्तामात्रमगोचरम् । वचसामात्मसंवेद्यं तज्ज्ञानं ब्रह्म संज्ञितम्।। (वि.पु.6.7.43) ज्ञानस्वरूपमत्यन्तनिर्मलं परमार्थत:। तमेवार्थस्वरूपेण भ्रान्तिदर्शनत: स्थितम्।। (वि.पु.1,2,6) परमार्थस्त्वमेवैको नान्योऽस्ति जगत: पते!।। (वि.पु.1.4.38) यदेतद्दृश्यते
मूर्तमेतज्ज्ञानात्मनस्तव। भ्रान्तिज्ञानेन पश्यन्ति जगद्रूपमयोगिन:।। ज्ञानस्वरूपमखिलं जगदेतदबुद्धय:।
अर्थस्वरूपं पश्यन्तो भ्राम्यन्ते मोहसंप्लवे।। ये तु ज्ञानविदश्शुद्धचेतसस्तेऽखिलं जगत् । ज्ञानात्मकं प्रपश्यन्ति त्वद्रूपं परमेश्वर!।। (वि.पु.1.4-39,40,41) तस्यात्मपरदेहेषु सतोऽप्येकमयं हि यत् । विज्ञानं परमार्थो हि द्वैतिनोऽतथ्यदर्शिन:।। (वि.पु.2.14.31) यद्यन्योऽस्ति पर: कोऽपि मत्त: पार्थिवसत्तम!। तदैषोऽहमयं चान्यो वक्तुमेवमपीष्यते।। (वि.पु.2.13.90) वेणुरन्ध्रविभेदेन
भेदष्षड्जादिसंज्ञित:। अभेदव्यापिनो वायोस्तथाऽसौ परमात्मन:।। (वि.पु.2.14.32) सोऽहं स च त्वं स च सर्वमेतदात्मस्वरूपं त्यज भेदमोहम् । इतीरितस्तेन स राजवर्यस्तत्याज भेदं
परमार्थदृष्टि:।। (वि.पु.2.16.23) विभेदजनकेऽज्ञाने नाशमात्यन्तिकं गते। आत्मनो ब्रह्मणो
भेदमसन्तं क: करिष्यति।। (वि.पु.6.7.96) अहमात्मा गुडाकेश! सर्वभूताशयस्थित:। (भ.गी.10.20) क्षेत्रज्ञं चापि मां विद्धि सर्वक्षेत्रेषु भारत!। (भ.गी.13.3) न तदस्ति विना यत्स्यान्मया भूतं चराचरम्।। (भ.गी.10.93) इत्यादिभिर्वस्तुस्वरूपोपदेशपरैश्शास्त्रै: निर्विशेषचिन्मात्रं ब्रह्मैव सत्यमन्यत्सर्वं मिथ्या इत्यभिधानात्।
मिथ्यात्वं नाम प्रतीयमानत्वपूर्वकयथावस्थितवस्तुज्ञाननिवर्त्यत्वम्, यथा रज्जवाद्यधिष्ठानसर्पादे:। दोषवशाद्धि तत्र तत्कल्पनम् । एवं चिन्मात्रवपुषि परे ब्रह्मणि दोषपरिकल्पितमिदं देवतिर्यङ्मनुष्यस्थावरादिभेदं सर्वं जगद्यथावस्थितब्रह्मस्वरूपावबोधबाध्यं मिथ्यारूपम् । दोषश्च स्वरूपतिरोधानविविधविचित्रविक्षेपकरी सदसदनिर्वचनीयाऽनाद्यविद्या। अनृतेन हि प्रत्यूढा: (छा.8.3.2) तेषां सत्यानां सतामनृतमपिधानम् (छा.8.3.1) नासदासीन्नो सदासीत्तदानीं तम आसीत्तमसा गूढमग्रे प्रकेतम् (यजु.2अष्ट.8.प्र.9अनु.)
मायां तु प्रकृतिं विद्यान्मायिनं तु महेश्वरम् (श्वे.4.10) इन्द्रो मायाभि: पुरुरूप ईयते (बृ.4.5.19) मम माया दुरत्यया (भ.गी.7.14) अनादिमायया सुप्तो यदा जीव: प्रबुध्यते (मां.2.21) इत्यादिभि: निर्विशेषचिन्मात्रं ब्रह्मैवानाद्यविद्यया सदसदनिर्वाच्यया तिरोहितस्वरूपं स्वगतनानात्वं
पश्यतीत्यवगम्यते। यथोक्तम् -
ज्ञानस्वरूपो भगवान्यतोऽसावशेषमूर्तिर्न तु वस्तुभूत:। ततो हि शैलाब्धिधरादिभेदान् जानीहि विज्ञानविजृम्भितानि।। यदा तु शुद्धं निजरूपि सर्वकर्मक्षये ज्ञानमपास्तदोषम्। तदा हि
सङ्कल्पतरो: फलानि भवन्ति नो वस्तुषु वस्तुभेदा:।। (वि.पु.2.12.39,40) तस्मान्न विज्ञानमृतेऽस्ति किञ्चित्क्वचित् कदाचिद्द्विज! वस्तुजातम् । विज्ञानमेकं निजकर्मभेदविभिन्नचित्तैर्बहुधाऽभ्युपेतम्।। ज्ञानं विशुद्धं विमलं विशोकमशेषलोभादिनिरस्तसङ्गम्। एकं सदैकं परम: परेश: स वासुदेवो न यतोऽन्यदस्ति।। (वि.पु.2.12.43,44) सद्भाव एवं भवतो मयोक्तो ज्ञानं यथा सत्यमसत्यमन्यत्। एतत्तु यत्संव्यवहारभूतं तत्रापि चोक्तं भुवनाश्रितं ते।। (वि.पु.1.12.45)
अस्याश्चाविद्याया निर्विशेषचिन्मात्रब्रह्मात्मैकत्वविज्ञानेन निवृतिं्त वदन्ति - न पुनर्मृत्यवे तदेकं
पश्यति, न पश्यो मृत्युं पश्यति (बृ.7.26.2) यदा ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं
प्रतिष्ठां विन्दते। अथ सोऽभयं गतो भवति (तै.आन.7.2) भिद्यते हृदयग्रन्थिश्छिद्यन्ते
सर्वसंशया:। क्षीयन्ते चास्य कर्माणि तस्मिन्दृष्टे परावरे (मु.2.2.8) ब्रह्म वेद ब्रह्मैव भवति
(मु.3.2.9) तमेव विदित्वाऽतिमृत्युमेति नान्य: पन्था: (श्वे.3.8) - इत्याद्याश्श्रुतय:। अत्र
मृत्युशब्देनाविद्याऽभिधीयते। यथा सनत्सुजातवचनम् प्रमादं वै मृत्युमहं ब्रवीमि सदाऽप्रमादममृतत्वं
ब्रवीमि (भारत.उद्योपर्व.41.4) इति। सत्यं ज्ञानमनन्तं ब्रह्म (तै.आन.1.अनु.1) विज्ञानमानन्दं
ब्रह्म (बृृ.5.9.28) इत्यादिशोधकवाक्यावसेयनिर्विशेषस्वरूपब्रह्मात्मैकत्वविज्ञानं च - अथ योऽन्यां देवतामुपास्तेऽन्योऽसावन्योऽहमस्मीति न स वेद (बृ.3.4.10) अकृत्स्नो ह्येष: (बृ.3.4.7)
आत्मेत्येवोपासीत (बृ.उ.3.4.7) तत्त्वमसि (छां.उ.6.8.7) त्वं वा अहमस्मि भगवो देवते अहं
वै त्वमसि भगवो देवते तद्योऽहं सोऽसौ योऽसौ सोऽहमस्मि (ऐ.आ.4.2) इत्यादिवाक्यसिद्धम्।
वक्ष्यति चैतदेव - आत्मेति तूपगच्छन्ति ग्राहयन्ति च (ब्र.सू.4.1.3) इति। तथा च वाक्यकार:-
आत्मेत्येव तु गृह्णीयात् सर्वस्य तन्निष्पत्ते: (ब्रह्मनन्दिवाक्यम्) इति । अनेन च ब्रह्मात्मैकत्वविज्ञानेन मिथ्यारूपस्य सकारणस्य बन्धस्य निवृत्तिर्युक्ता ।।
ननु च सकलभेदनिवृत्ति: प्रत्यक्षविरुद्धा कथमिव शास्त्रजन्यविज्ञानेन क्रियते? कथं वा
रज्जुरेषा न सर्प: इति ज्ञानेन प्रत्यक्षविरुद्धा सर्पनिवृत्ति: क्रियते? तत्र द्वयो: प्रत्यक्षयोर्विरोध:; इह तु प्रत्यक्षमूलस्य शास्त्रस्य प्रत्यक्षस्य चेति चेत्; तुल्ययोर्विरोधे वा कथं बाध्यबाधकभाव:?
पूर्वोत्तरयोर्दुष्टकारणजन्यत्वतदभावाभ्याम् - इति चेत्; शास्त्रप्रत्यक्षयोरपि समानमेतत्।
एतदुक्तं भवति - बाध्यबाधकभावे तुल्यत्वसापेक्षत्वनिरपेक्षत्वादि न कारणम्; ज्वालाभेदानुमानेन
प्रत्यक्षोपमर्दायोगात् । तत्र हि ज्वालैक्यं प्रत्यक्षेणावगम्यते । एवं च सति द्वयो: प्रमाणयोर्विरोधे
यत्संभाव्यमानान्यथासिद्धि,        तद्बाध्यम्;        अनन्यथासिद्धमनवकाशम् इतरद्बाधकम् -        इति        सर्वत्र
बाध्यबाधकभावनिर्णय: - इति ।।
तस्मात् अनादिनिधनाविच्छिन्नसम्प्रदायासम्भाव्यमानदोषगन्धानवकाशशास्त्रजन्यनिर्विशेषनित्यशुद्ध-
मुक्तबुद्धस्वप्रकाशचिन्मात्रब्रहह्मात्मभावावबोधेन सम्भाव्यमानदोषसावकाशप्रत्यक्षादिसिद्धविविधविकल्परूप-
बन्धनिवृत्तिर्युक्तैव । सम्भाव्यते च विविधविकल्पभेदप्रपञ्च ग्राहिप्रत्यक्षस्यानादिभेदवासनादिरूपाविद्याख्यो दोष:। ननु अनादिनिधनाविच्छिन्नसम्प्रदायतया निर्दोषस्यापि शास्त्रस्य ज्योतिष्टोमेन स्वर्गकामो यजेत
इत्येवमादेर्भेदावलम्बिनो बाध्यत्वं प्रसज्येत । सत्यम्; पूर्वापरापच्छेदे पूर्वशास्त्रवन्मोक्षशास्त्रस्य निरवकाशत्वात्तेन
बाध्यत एव । वेदान्तवाक्येष्वपि सगुणब्रह्मोपासनपराणां शास्त्रणामयमेव न्याय:, निर्गुणत्वात्परस्यब्रह्मण:। ननु च - यस्सर्वज्ञस्सर्ववित् (मु.उ.2.2.7) पराऽस्य शक्तिर्विविधैव श्रूयते स्वाभाविकी ज्ञानवलक्रिया च (श्वे.उ.6.8) सत्यकामस्सत्यसङ्कल्प: (छा.उ.8.1.5) इत्यादिब्रह्मस्वरूपप्रतिपादनपराणां शास्त्राणां कथं बाध्यत्वम्? निर्गुणवाक्यसामर्थ्यात् इति ब्रूम:।
एतदुक्तं भवति - अस्थूलमनण्वह्रस्वमदीर्घम् (बृ.5अ.8ब्रा.) सत्यं ज्ञानमनन्तं ब्रह्म (तै.आन.1) निर्गुणम् (आत्मोपनिषत्) निरञ्जनम् (श्वे.उ.6.19.) - इत्यादिवाक्यानि निरस्तसमस्त- विशेषकूटस्थनित्यचैतन्यम् ब्रह्म - इति प्रतिपादयन्ति इतराणि च सगुणम् । उभयविधवाक्यानां विरोधे तेनैवापच्छेदन्यायेन निगुर्णवाक्यानां गुणापेक्षत्वेन परत्वाद्वलीयस्त्वमिति न किञ्चिदपहीनम् ।।
ननु च - सत्यं ज्ञानमनन्तं ब्रह्म इत्यत्र सत्यज्ञानादयो गुणा: प्रतीयन्ते।। नेत्युच्यते, सामानाधिकरण्येनैकार्थत्वप्रतीते: । अनेकगुणविशिष्टाभिधानेऽप्येकार्थत्वमविरुद्धम् - इति चेत्; अनभिधानज्ञो देवानां प्रिय:। एकार्थत्वं नाम सर्वपदानामर्थैक्यम्; विशिष्टपदार्थाभिधाने विशेषणभेदेन पदानामर्थभेदोऽवर्जनीय:; ततश्चैकार्थत्वं न सिध्यति। एवं तर्हि सर्वपदानां पर्यायता स्यात्, अविशिष्टार्थाभिधायित्वात्। एकार्थाभिधायित्वेऽप्यपर्यायत्वमवहितमनाश्शृणु; एकत्वतात्पर्यनिश्चयादेकस्यैवार्थस्य तत्तत्पदार्थविरोधि-
प्रत्यनीकत्वपरत्वेन सर्वपदानामर्थवत्वमेकार्थत्वं अपर्यायता च।।
एतदुक्तं भवति । लक्षणत: प्रतिपत्तव्यं ब्रह्म सकलेतरपदार्थविरोधिरूपम्। तद्विरोधिरूपं सर्वमनेन पदत्रयेण फलतो व्युदस्यते। तत्र सत्यपदं विकारास्पदत्वेनासत्याद्वस्तुनो व्यावृत्तब्रह्मपरम्। ज्ञानपदं चान्याधीनप्रकाशजडरूपाद्वस्तुनो व्यावृत्तपरम्। अनन्तपदं च देशत: कालतो वस्तुतश्च
परिच्छिन्नात् व्यावृत्तपरम्। न च व्यावृत्तिर्भावरूपोऽभावरूपो वा धर्म:। अपि तु सकलेतरविरोधि
ब्रह्मैव।        यथा        शौक्ल्यादे:        काष्र्ण्यादिव्यावृत्तिस्तत्पदार्थस्वरूपमेव,        न        धर्मान्तरम्।        एवमेकस्यैव
वस्तुनस्सकलेतरविरोध्याकारतामवगमयदर्थवत्तरमेकार्थमपर्यायं च पदत्रयम्।।
तस्मादेकमेव ब्रह्म स्वयंज्योतिर्निर्धूतनिखिलविशेषमित्युक्तं भवति । एवं वाक्यार्थप्रतिपादने सत्येव
सदेव सोम्येदमग्र आसीदेकमेवाद्वितीयम् (छां.6.2.1) - इत्यादिभिरैकार्थ्यम्। यतो वा इमानि
भूतानि जायन्ते (तै.भृगु.1.अनु.) सदेव सोम्येदमग्र आसीत् (छां.6.2.1) आत्मा वा इदमेक एवाग्र आसीत् (ऐ.1.1.1) इत्यादिभिर्जगत्कारणतयोपलक्षितस्य ब्रह्मण: स्वरूपमिदमुच्यते - सत्यं ज्ञानमनन्तं ब्रह्म (तै.आन.1.1) इति। तत्र सर्वशाखाप्रत्ययन्यायेन कारणवाक्येषु सर्वेषु सजातीयविजातीयव्यावृत्तमद्वतीयं ब्रह्मावगतम्। जगत्कारणतयोपलक्षितस्य ब्रह्मणोऽद्वितीयस्य प्रतिपिपादयिषितं स्वरूपं तदविरोधेन वक्तव्यम्। अद्वितीयत्वश्रुतिर्गुणतोऽपि सद्वितीयतां न सहते। अन्यथा निरञ्जनम् (श्वे.6.19) निर्गुणम् (आत्मोपनिषत्) इत्यादिभिश्च विरोध:। अतश्चैतल्लक्षणवाक्यमखण्डैकरसमेव
प्रतिपादयति। ननु च सत्यज्ञानादिपदानां स्वार्थप्रहाणेन स्वार्थविरोधिव्यावृत्तवस्तुस्वरूपोपस्थापनपरत्वे
लक्षणा स्यात्। नैष दोष:, अभिधानवृत्तेरपि तात्पर्यवृत्तेर्बलीयस्त्वात्। सामानाधिकरण्यस्य ह्यैक्य एव तात्पर्यमिति सर्वसम्मतम्। ननु च - सर्वपदानां लक्षणा न दृष्टचरी। तत: किम्? वाक्यतात्पर्याविरोधे सत्येकस्यापि न दृष्टा । समभिव्याहृतपदसमुदायस्यैतत्तात्पर्यमिति निश्चिते सति द्वयोस्त्रयाणां सर्वेषां
वा तदविरोधाय एकस्येव लक्षणा न दोषाय। तथा च शास्त्रस्थैरभ्युपगम्यते। कार्यवाक्यार्थवादिभि:
लौकिकवाक्येषु सर्वेषां पदानां लक्षणा समाश्रीयते। अपूर्वकार्य एव लिङादेर्मुख्यवृत्तत्वात् लिङादिभि: क्रियाकार्यं लक्षणया प्रतिपाद्यते। कार्यान्वितस्वार्थाभिधायिनां चेतरेषां पदानामपूर्वकार्यान्वित एव मुख्यार्थ
इति क्रियाकार्यान्वितप्रतिपादनं लाक्षणिकमेव । अतो वाक्यतात्पर्याविरोधाय सर्वपदानां लक्षणाऽपि न दोष:। अत इदमेवार्थजातं प्रतिपादयन्तो वेदान्ता: प्रमाणम्।।
प्रत्यक्षादिविरोधे च शास्त्रस्य बलीयस्त्वमुक्तम्। सति च विरोधे बलीयस्त्वं वक्तव्यम्। विरोध एव न दृश्यते, निर्विशेषसन्मात्रब्रह्मग्राहित्वात्प्रत्यक्षस्य। ननु च - घटोऽस्ति पटोऽस्ति इति नानाकारवस्तुविषयं प्रत्यक्षं कथमिव सन्मात्रग्राहीत्युच्यते। विलक्षणग्रहणाभावे सति सर्वेषां ज्ञानानामेकविषयत्वेन धारावाहिकविज्ञानवदेकव्यवहारहेतुतैव स्यात्। सत्यम्; तथैवात्र विविच्यते। कथं? घटोऽस्तीत्यत्रास्तित्वं तद्भेदश्च व्यवह्रियते; न च द्वयोरपि व्यवहारयो: प्रत्यक्षमूलत्वं संभवति, तयोर्भिन्नकालज्ञानफलत्वात्, प्रत्यक्षज्ञानस्य चैकक्षणवर्तित्वात्। तत्र स्वरूपं वा भेदो वा प्रत्यक्षस्य विषय इति विवेचनीयम्। भेदग्रहणस्य स्वरूपग्रहणतत्प्रतियोगिस्मरणसव्यपेक्षत्वादेव स्वरूपविषयत्व-
मवश्याश्रयणीयमिति न भेद: प्रत्यक्षेण गृह्यते। अतो भ्रान्तिमूल एव भेदव्यवहार:।।
किञ्च भेदो नाम कश्चित्पदार्थो न्यायविद्भिर्निरूपयितुं न शक्यते। भेदस्तावन्न वस्तुस्वरूपम्,
वस्तुस्वरूपे गृहीते स्वरूपव्यहारवत्सर्वस्माद्भेदव्यवहारप्रसक्ते:। न च वाच्यं - स्वरूपे गृहीतेऽपि भिन्न
इति व्यवहारस्य प्रतियोगिस्मरणसव्यपेक्षत्वात्, तत्स्मरणाभावेन तदानीमेव न भेदव्यवहार: - इति। स्वरूपमात्रभेदवादिनो हि प्रतियोग्यपेक्षा च नोत्प्रेक्षितुं क्षमा, स्वरूपभेदयोस्स्वरूपत्वाविशेषात्। यथा स्वरूपव्यवहारो न प्रतियोग्यपेक्ष:, भेदव्यवहारोऽपि तथैव स्यात्। हस्त: कर: इतिवत् घटो भिन्न इति
पर्यायत्वं च स्यात्। नापि धर्म:; धर्मत्वे सति तस्य स्वरूपाद्भेदोऽवश्याश्रयणीय:, अन्यथा स्वरूपमेव स्यात्। भेदे च तस्यापि भेदस्तद्धर्मस्तस्यापीत्यनवस्था। किञ्च जात्यादिविशष्टवस्तुग्रहणे सति
भेदग्रहणम्, भेदग्रहणे सति जात्यादिविशिष्टवस्तुग्रहणमित्यन्योन्याश्रयणम्। अतो भेदस्य दुर्निरूपत्वात्सन्मात्रस्यैव
प्रकाशकं प्रत्यक्षम्।।
किञ्च घटोऽस्ति पटोऽस्ति घटोऽनुभूयते पटोऽनुभूयते इति सर्वे पदार्थास्सत्तानुभूतिघटिता एव दृश्यन्ते। अत्र सर्वासु प्रतिपत्तिषु सन्मात्रमनुवर्तमानं दृश्यत इति तदेव परमार्थ:। विशेषास्तु
व्यावर्तमानतया अपरमार्था:, रज्जुसर्पादिवत्। यथा रज्जुरधिष्ठानतयाऽनुवर्तमाना परमार्था सती;
व्यावर्तमानास्सर्पभूदलनाम्बुधारादयोऽपरमार्था:। ननु च रज्जुसर्पादौ रज्जुरियं न सर्प: इत्यादि
रज्ज्वाद्यधिष्ठानयाथार्थ्यज्ञानेन बाधितत्वात्सर्पादेरपारमार्थ्यम्, न व्यावर्तमानत्वात्। रज्ज्वादेरपि पारमार्थ्यं नानुवर्तमानतया, किंत्वबाधितत्वात्। अत्र तु घटादीनामबाधितानां कथमपारमार्थ्यम्? उच्यते, घटादौ दृष्टा व्यावृत्तिस्सा किंरूपेति विवेचनीयम्। किं घटोऽस्तीत्यत्र पटाद्यभाव:? सिद्धं तर्हि घटोऽस्तीत्यनेन
पटादीनां बाधितत्वम्। अतो बाधफलभूता विषयनिवृत्तिर्व्यावृत्ति:। सा व्यावर्तमानानामपारमार्थ्यं साधयति। रज्जुवत् सन्मात्रमबाधितमनुवर्तते। तस्मात्सन्मात्रातिरेकि सर्वमपरमार्थ:। प्रयोगश्च भवति - सत्परमार्थ:, अनुवर्तमानत्वात्, रज्जुसर्पादौ रज्ज्वादिवत्। घटादयोऽपरमार्था:, व्यावर्तमानत्वात्,
रज्ज्वद्यधिष्ठानसर्पादिवत् - इति। एवं सत्यनुवर्तमानाऽनुभूतिरेव परमार्था; सैव सती।।
ननु च सन्मात्रमनुभूतेर्विषयतया ततो भिन्नम्। नैवम्; भेदो हि प्रत्यक्षाविषयत्वाद्दुर्निरूपत्वाच्च
पुरस्तादेव निरस्त:। अत एव सतोऽनुभूतिविषयभावोऽपि न प्रमाणपदवीमनुसरति। तस्मात्सत्
अनुभूतिरेव।
सा च स्वतस्सिद्धा, अनुभूतित्वात्। अन्यतस्सिद्धौ घटादिवदननुभूतित्वप्रसङ्ग:। किञ्च
अनुभवापेक्षा चानुभूतेर्न शक्या कल्पयितुं, सत्तयैव प्रकाशमानत्वात्। न ह्यनुभूतिर्वर्तमाना घटादिवदप्रकाशा दृश्यते, येन परायत्तप्रकाशाऽभ्युपगम्येत।।
अथैवं मनुषे - उत्पन्नायामप्यनुभूतौ विषयमात्रमवभासते घटोऽनुभूयते इति। न हि कश्चित् घटोऽयम् इति जानन् तदानीमेवाविषयभूतामनिदम्भावामनुभूतिमप्यनुभवति। तस्माद्घटादिप्रकाशनिष्पत्तौ चक्षुरादिकरणसन्निकर्षवदनुभूतेस्सद्भाव एव हेतु:। तदनन्तरमर्थगतकादाचित्कप्रकाशातिशय- लिङ्गेनानुभूतिरनुमीयते। एवं तर्ह्यनुभूतेरजडाया अर्थवज्जडत्वमापद्यत इति चेत्; किमिदमजडत्वं नाम? न तावत्स्वसत्ताया: प्रकाशाव्यभिचार:, सुखादिष्वपि तत्सम्भवात्; न हि कदाचिदपि
सुखादयस्सन्तो नोपलभ्यन्ते; अतोऽनुभूतिस्स्वयमेव नानुभूयते, अर्थान्तरं स्पृशतोऽङ्गुल्यग्रस्य स्वात्मस्पर्शवदशक्यत्वादिति।।
तदिदमनाकिलतानुभवविभवस्य स्वमतिविजृम्भितम्, अनुभूतिव्यतिरेकिणो विषयधर्मस्य प्रकाशस्य
रूपादिवदनुपलब्धे:; उभयाभ्युपेतानुभूत्यैवाशेषव्यवहारोपपत्तौ प्रकाशाख्यधर्मकल्पनानुपपत्तेश्च। अतो नानुभूतिरनुमीयते। नापि ज्ञानान्तरसिद्धा। अपि तु सर्वं साधयन्त्यनुभूतिस्स्वयमेव सिद्ध्यति। प्रयोगश्च
- अनुभूतिरनन्याधीनस्वधर्मव्यवहारा स्वसम्बन्धादर्थान्तरे तद्धर्मव्यवहारहेतुत्वात्; यस्स्वसम्बन्धादर्थान्तरे यद्धर्मव्यवहारहेतुस्स तयोस्स्वस्मिन्ननन्याधीनो दृष्ट:; यथा रूपादिश्चाक्षुषत्वादौ। रूपादिर्हि पृथिव्यादौ स्वसम्बन्धाच्चाक्षुषत्वादि जनयन् स्वस्मिन् न रूपादिसम्बन्धाधीनश्चाक्षुषत्वादौ। अतोऽनुभूतिरात्मन:
प्रकाशमानत्वे प्रकाशत इति व्यवहारे च स्वयमेव हेतु:।।
सेयं स्वयंप्रकाशाऽनुभूतिर्नित्या च, प्रागभावाद्यभावात्। तदभावश्च स्वतस्सिद्धत्वादेव। न ह्यनुभूतेस्स्वतस्सिद्धाया: प्रागभावस्स्वतोऽन्यतो वाऽवगन्तुं शक्यते। अनुभूतिस्स्वाभावमवगमयन्ती, सती तावन्नावगमयति। तस्यास्सत्त्वे विरोधादेव तदभावो नास्तीति कथं सा स्वाभावमवगमयति? एवमसत्यपि नावगमयति; अनुभूतिस्स्वयमसती स्वाभावे कथं प्रमाणं भवेत्? नाप्यन्यतोऽवगन्तुं शक्यते,
अनुभूतेरनन्यगोचरत्वात्। अस्या: प्रागभावं साधयत् प्रमाणम् अनुभूतिरियम् इति विषयीकृत्य तदभावं साधयेत्; स्वतस्सिद्धत्वेन इयमिति विषयीकारानर्हत्वात्, न तत्प्रागभावोऽन्यत: शक्यावगम:। अतोऽस्या:
प्रागभावाभावादुत्पत्तिर्न शक्यते वक्तुमित्युत्पत्तिप्रतिसम्बद्धाश्चान्येऽपि भावविकारास्तस्या न सन्ति।।
अनुत्पन्नेयमनुभूतिरात्मनि नानात्वमपि न सहते, व्यापकविरुद्धोपलब्धे: ।। न ह्यनुत्पन्नं नानाभूतं दृष्टम्।  भेदादीनामनुभाव्यत्वेन  च  रूपादेरिवानुभूतिधर्मत्वं  न  सम्भवति।  अतोऽनुभूते:
अनुभवस्वरूपत्वादेवान्योऽपि कश्चिदनुभाव्यो नास्या धर्म:; यतो निर्धूतनिखिलभेदा संवित् अत एव नास्यास्स्वरूपातिरिक्त आश्रयो ज्ञाता नाम कश्चिदस्तीति स्वप्रकाशरूपा सैवाऽत्मा, अजडत्वाच्च।
अनात्मत्वव्याप्तं जडत्वं संविदि व्यावर्तमानमनात्मत्वमपि हि संविदो व्यावर्तयति।
ननु च - अहं जानामीति ज्ञातृता प्रतीतिसिद्धा। नैवम्; सा भ्रान्तिसिद्धा, रजततेव
शुक्तिशकलस्य, अनुभूतेस्स्वात्मनि कर्तृत्वायोगात्। अतो मनुष्योऽहमित्यत्यन्तबहिर्भूतमनुष्यत्वादि- विशष्टपिण्डात्माभिमानवत् ज्ञातृत्वमप्यध्यस्तम्। ज्ञातृत्वं हि ज्ञानक्रियाकर्तृत्वम्। तच्च विक्रियात्मकं जडं विकारिद्रव्याहंकारग्रन्थिस्थमविक्रिये साक्षिणि चिन्मात्रात्मनि कथमिव संभवति। दृश्यधीनसिद्धित्वादेव
रूपादेरिव कर्तृत्वादेर्नात्मधर्मत्वम्। सुषुप्तिमूर्च्छादावहंप्रत्ययापायेऽप्यात्मानुभवदर्शनेन नाऽत्मनोऽहंप्रत्ययगोचरत्वम्। कर्तृत्वेऽहंप्रत्ययगोचरत्वे चाऽत्मनोऽभ्युपगम्यमाने देहस्येव जडत्वपराक्त्वानात्मत्वादिप्रसङ्गो दुष्परिहर:।
अहंप्रत्ययगोचरात् कर्तृतया प्रसिद्धाद्देहात्तत्क्रियाफलस्वर्गादेर्भोक्तुरात्मनोऽन्यत्वं प्रामाणिकानां प्रसिद्धमेव।
तथाऽहमर्थात् ज्ञातुरपि विलक्षणस्साक्षी प्रत्यागात्मेति प्रतिपत्तव्यम्। एवमविक्रियानुभवस्वरूपस्यैवाभिव्यञ्जको जडोऽप्यहंकारस्स्वाश्रयतया तमभिव्यनक्ति । आत्मस्थतयाऽभिव्यङ्ग्याभिव्यञ्जनमभिव्यञ्जकानां स्वभाव:। दर्पणजलखण्डादिर्हि मुखचन्द्रबिम्बगोेत्वादिकमात्मस्थतयाऽभिव्यनक्ति । तत्कृतोऽयं जानाम्यहम् इति
भ्रम:। स्वप्रकाशाया: अनुभूते: कथमिव तदभिव्यङ्ग्यजडरूपाहङ्कारेणाभिव्यङ्ग्यत्वमिति मा वोच:,
रविकरनिकराभिव्यङ्ग्यकरतलस्य तदभिव्यञ्जकत्वदर्शनात्; जालकरन्ध्रनिष्क्रान्तद्युमणिकिरणानां तदभिव्यङ्ग्येनापि करतलेन स्फुटतरप्रकाशो हि दृष्टचर:; यतोऽहं जानामीति ज्ञाताऽयमहमर्थ: चिन्मात्रात्मनो न पारमार्थिको धर्म:; अत एव सुषुप्तिमुक्त्योर्नान्वेति। तत्र ह्यहमर्थोल्लेखविगमेन स्वाभाविकानुभवमात्ररूपेणाऽत्माऽवभासते। अत एव सुप्तोत्थित: कदाचिन्मामप्यहं न ज्ञातवानिति
परामृशति। तस्मात्परमार्थतो निरस्तसमस्तभेदविकल्प निर्विशेषचिन्मात्रैकरसकूटस्थनित्यसंविदेव भ्रान्त्या ज्ञातृज्ञेयज्ञानरूपविविधविचित्रभेदा विवर्तत इति तन्मूलभूताविद्यानिबर्हणाय नित्यशुद्धबुद्धमुक्त- स्वभावब्रह्मात्मैकत्वविद्याप्रतिपत्तये सर्वे वेदान्ता आरभ्यन्ते - इति।।
महासिद्धान्त:
तदिदमौपिनषदपरमपुरुषवरणीयताहेतुगुणविशेषविरहिणामनादि   पापवासनादूषिताशेष-
शेमुषीकाणामनधिगतपदवाक्यस्वरूपतदर्थयाथात्म्यप्रत्यक्षादिसकलप्रमाणवृत्ततदितिकर्तव्यतारूप- समीचीनन्यायमार्गाणां        विकल्पासहविविधकुतर्ककल्ककल्पितमिति,        न्यायानुगृहीतप्रत्यक्षादिसकल-
प्रमाणवृत्तयाथात्म्यविद्भिरनादरणीयम्।।
तथा हि निर्विशेषवस्तुवादिभिर्निर्विशेषे वस्तुनीदं प्रमाणमिति न शक्यते वक्तुम्, सविशेषवस्तुविषयत्वात्सर्वप्रमाणानाम्। यस्तु स्वानुभवसिद्धमिति स्वगोष्ठीनिष्ठस्समय:, सोऽप्यात्मसाक्षिकसविशेषानुभवादेव निरस्त: इदमहमदर्शम् इति केनिचिद्विशेषेण विशिष्टविषयत्वात् सर्वेषामनुभवानाम्। सविशेषोऽप्यनुभूयमानोऽनुभव: केनचिद्युक्त्याभासेन निर्विशेष इति निष्कृष्यमाणस्सत्तातिरेकिभिस्स्वासाधारणैस्स्वभावविशेषैर्निष्क्रष्टव्य इति निष्कर्षहेतुभूतै: सत्तातिरेकिभि: स्वासाधारणैस्स्वभावविशेषैस्सविशेष एवावतिष्ठते। अत:कैश्चिद्विशेषैर्विशष्टस्यैव वस्तुनोऽन्ये विशेषा निरस्यन्त इति, न क्वचिन्निर्विशेषवस्तुसिद्धि:। धियो हि धीत्वं स्वप्रकाशता च ज्ञातुर्विषयप्रकाशन- स्वभावतयोपलब्धे: । स्वापमदमूर्च्छासु च सविशेष एवानुभव इति स्वावसरे निपुणतरमुपपादयिष्याम:। ते च न वस्तुमात्रमिति शक्योपपादना:, वस्तुमात्राभ्युपगमे सत्यपि विधाभेदविवाददर्शनात् स्वाभिमततद्विधाभेदैश्च स्वमतोपपादनात्। अत: प्रामाणिकविशेषैर्विशिष्टमेव वस्त्विति वक्तव्यम्।।
शब्दस्य तु विशेषेण सविशेष एव वस्तुन्यभिधानसामर्थ्यम्, पदवाक्यरूपेण प्रवृत्ते:। प्रकृतिप्रत्यययोगेन हि पदत्वम्। प्रकृतिप्रत्ययोरर्थभेदेन पदस्यैव विशिष्टार्थप्रतिपादनमवर्जनीयम्। पदभेदश्चार्थभेदनिबन्धन:।
पदसंघातरूपस्य वाक्यस्यानेकपदार्थसंसर्गविशेषाभिधायित्वेन निर्विशेषवस्तुप्रतिपादनासामर्थ्यात्, न निर्विशेषवस्तुनि
शब्द: प्रमाणम्।
प्रत्यक्षस्य निर्विकल्पकसविकल्पकभेदभिन्नस्य न निर्विशेषवस्तुनि प्रमाणभाव:। सविकल्पकं जात्याद्यनेकपदार्थविशिष्टविषयत्वादेव सविशेषविषयम्। निर्विकल्पकमपि सविशेषविषयमेव, सविकल्पके स्वस्मिन्ननुभूतपदार्थविशिष्टप्रतिसंधानहेतुत्वात्। निर्विकल्पकं नाम केनचिद्विशेषेणवियुक्तस्य ग्रहणम्, न सर्वविशेषरहितस्य, तथाभूतस्य कदाचिदपि ग्रहणादर्शनादनुपपत्तेश्च। केनचिद्विशेषेण इदमित्थमिति हि सर्वा प्रतीतिरुपजायते, त्रिकोणसास्नादिसंस्थानविशेषेण विना कस्यचिदपि पदार्थस्य ग्रहणायोगात्। अतो निर्विकल्पकमेकजातीयद्रव्येषु प्रथमपिण्डग्रहणम्। द्वितीयादिपिण्डग्रहणं सविकल्पकमित्युच्यते। तत्र
प्रथमपिण्डग्रहणे  गोत्वादेरनुवृत्ताकारता  न  प्रतीयते। द्वितीयादिपिण्डग्रहणेषु एवानुवृत्तिप्रतीति:।
प्रथमप्रतीत्यनुसंहितवस्तुसंस्थानरूपगोत्वादे: अनुवृत्तिधर्मविशिष्टत्वं द्वितीयादिपिण्डग्रहणावसेयमिति, द्वितीयादिग्रहणस्य सविकल्पकत्वम्। सास्नादिवस्तुसंस्थानरूपगोत्वादेरनुवृत्तिर्न प्रथमपिण्डग्रहणे गृह्यत
इति, प्रथमपिण्डग्रहणस्य निर्विकल्पकत्वम्, न पुनस्संस्थानरूपजात्यादेरग्रहणात्। संस्थानरूपजात्यादे:
अप्यैन्द्रियिकत्वाविशेषात्, संस्थानेन विना संस्थानिन: प्रतीत्यनुपपत्तेश्च प्रथमपिण्डग्रहणेऽपि ससंस्थानमेव
वस्त्वित्थमिति गृह्यते।
अतो द्वितीयादिपिण्डग्रहणेषु गोत्वादेरनुवृत्तिधर्मविशिष्टता संस्थानिवत्संस्थानवच्च सर्वदैव गृह्यत
इति तेषु सविकल्पकत्वमेव। अत: प्रत्यक्षस्य कदाचिदपि न निर्विशेषविषयत्वम्।।
अत एव सर्वत्र भिन्नाभिन्नत्वमपि निरस्तम्। इदमित्थमिति प्रतीताविदमित्थंभावयोरैक्यं कथमिव
प्रत्येतुं शक्यते। तत्रेत्थंभावस्सास्नादिसंस्थानविशेष:, तद्विशेष्यं द्रव्यमिदमंश इत्यनयोरैक्यं प्रतीतिपराहतमेव। तथाहि - प्रथममेव वस्तु प्रतीयमानं सकलेतरव्यावृत्तमेव प्रतीयते। व्यावृत्तिश्च गोत्वादिसंस्थानविशेषविशिष्टतयेत्थमिति प्रतीते:। सर्वत्र विशेषणविशेष्यभावप्रतिपत्तौ तयोरत्यन्तभेद:
प्रतीत्यैव सुव्यक्त:। तत्र दण्डकुण्डलादय: पृथक्संस्थानसंस्थिता: स्वनिष्ठाश्च कदाचित्क्वचिद्- द्रव्यान्तरविशेषणतयाऽवतिष्ठन्ते। गोत्वादयस्तु द्रव्यसंस्थानतयैव पदार्थभूतास्सन्तो द्रव्यविशेषणतया
अवस्थिता:। उभयत्र विशेषणविशेष्यभावस्समान:। तत एव तयोर्भेदप्रतिपत्तिश्च। इयांस्तु विशेष:
पृथक् स्थितिप्रतिपत्तियोग्या दण्डादय:, गोत्वादयस्तु नियमेन तदनर्हा इति। अतो वस्तुविरोध:
प्रतीतिपराहत इति प्रतीतिप्रकारनिह्नवादेवोच्यते। प्रतीतिप्रकारो हि इदमित्थमित्येव सर्वसम्मत:। तदेतत्सूत्रकारेण नैकस्मिन्नसम्भवात् (ब्र.सू.2.2.31) इति सुव्यक्तमुपपादितम्।।
अत: प्रत्यक्षस्य सविशेषविषयत्वेन प्रत्यक्षादिदृष्टसम्बन्धविशिष्टविषयत्वादनुमानमपि सविशेषविषयमेव।
प्रमाणसङ्ख्याविवादेऽपि सर्वाभ्युपगतप्रमाणानामयमेव विषय इति न केनापि प्रमाणेन निर्विशेषवस्तुसिद्धि:।
वस्तुगतस्वभावविशेषैस्तदेव वस्तु निर्विशेषमिति वदन् जननीवन्ध्यात्वप्रतिज्ञायामिव स्ववाग्विरोधमपि न जानाति।
यत्तु प्रत्यक्षं सन्मात्रग्राहित्वेन न भेदिवषयम्, भेदश्च विकल्पासहत्वाद्दुर्निरूप: - इत्युक्तम्, तदपि जात्यादिविशष्टस्यैव वस्तुन: प्रत्यक्षविषयत्वाज्जात्यादेरेव प्रतियोग्यपेक्षया वस्तुनस्स्वस्य च भेदव्यवहारहेतुत्वाच्च दूरोत्सारितम्। संवेदनवद्रूपादिवच्च परत्र व्यवहारविशेषहेतोस्स्वस्मिन्नपि तद्व्यवहारहेतुत्वं युष्माभिरभ्युपेतं
भेदस्यापि सम्भवत्येव। अत एव च नानवस्थाऽन्योन्याश्रयणं च। एकक्षणवर्तित्वेऽपि प्रत्यक्षज्ञानस्य तस्मिन्नेव क्षणे वस्तुभेदरूपतत्संस्थानरूपगोत्वादेर्गृहीतत्वात् क्षणान्तरग्राह्यं न किञ्चिदिह तिष्ठति।।
अपि च सन्मात्रग्राहित्वे घटोऽस्ति, पटोऽस्ति इति विशिष्टविषया प्रतीतिर्विरुध्यते। यदि च सन्मात्रातिरेकिवस्तुसंस्थानरूपजात्यादिलक्षणो भेद: प्रत्यक्षेण न गृहीत: किमित्यश्वार्थी महिषदर्शने निवर्तते। सर्वासु प्रतिपत्तिषु सन्मात्रमेव विषयश्चेत्, तत्तत्प्रतिपत्तिविषयसहचारिणस्सर्वे शब्दा एकैकप्रतिपत्तिषु किमिति न स्मर्यन्ते? किञ्च, अश्वे हस्तिनि च संवेदनयोरेकविषयत्वेन उपरितनस्य गृहीतग्राहित्वाद्विशेषाभावाच्च स्मृतिवैलक्षण्यं न स्यात्। प्रतिसंवेदनं विशेषाभ्युपगमे प्रत्यक्षस्य विशिष्टार्थविषयत्वमेवाभ्युपगतं  भवति।  सर्वेषां  संवेदनानामेकविषयतायामेकेनैव  संवेदनेन
अशेषग्रहणादन्धबधिराद्यभावश्च प्रसज्येत। न च चक्षुषा सन्मात्रं गृह्यते, तस्य रूपरूपिरूपैकार्थ- समवेतपदार्थग्राहित्वात्। नापि त्वचा, स्पर्शवद्वस्तुविषयत्वात्। श्रोत्रादीन्यपि न सन्मात्रविषयाणि; किन्तु
शब्दरसगन्धलक्षणविशेषविषयाण्येव। अतस्सन्मात्रस्य ग्राहकं न किञ्चिदिह दृश्यते। निर्विशेषसन्मात्रस्य च प्रत्यक्षेणैव ग्रहणे तद्विषयागमस्य प्राप्तविषयत्वेनानुवादकत्वमेव स्यात्। सन्मात्रब्रह्मण: प्रमेयभावश्च। ततो जडत्वनाशित्वादयस्त्वयैवोक्ता:। अतो वस्तुसंस्थानरूपजात्यादिलक्षणभेदविशष्टमेव प्रत्यक्षम्; संस्थानातिरेकिणोऽनेकेष्वेकाकारबुद्धिबोध्यस्यादर्शनात्, तावतैव गोत्वादिजातिव्यवहारोपपत्ते:। अतिरेकवादेऽपि संस्थानस्य संप्रतिपन्नत्वाच्च संस्थानमेव जाति:। संस्थानं नाम स्वासाधारणं रूपमिति यथावस्तु संस्थानमनुसंधेयम्; जातिग्रहणेनैव भिन्न इति व्यवहारसंभवात्, पदार्थान्तरादर्शनात्, अर्थान्तरवादिनाऽपि
अभ्युपगतत्वाच्च गोत्वादिरेव भेद:। ननु च - जात्यादिरेव भेदश्चेत्तस्मिन् गृहीते तद्व्यवहारवद्भेदव्यहारस्यात्। सत्यम्, भेदश्च व्यवह्रियत एव, गोत्वादिव्यवहारात् । गोत्वादिरेव हि सकलेतरव्यावृत्ति;, गोत्वादौ गृहीते सकलेतरसजातीयबुद्धिव्यवहारयोर्निवृत्ते:। भेदग्रहणेनैव ह्यभेदनिवृत्ति:। अयमस्माद्भिन्न: इति तु
व्यवहारे प्रतियोगिनिर्देशस्य तदपेक्षत्वात् प्रतियोग्यपेक्षया भिन्न इति व्यवहार इत्युक्तम्।
यत्पुनर्घटादीनां विशेषाणां व्यावर्तमानत्वेनापारमार्थ्यमुक्तम्, तदनालोचितबाध्यबाधकभाव-
व्यावृत्त्यनुवृत्तिविशेषस्य भ्रान्तिपरिकल्पितम्।।
द्वयोर्ज्ञानयोर्विरोधे हि बाध्यबाधकभाव:। बाधितस्यैव व्यावृत्ति:। अत्र घटपटादिषु देशकालभेदेन विरोध एव नास्ति। यस्मिन् देशे यस्मिन् काले यस्य सद्भाव: प्रतिपन्न:; तस्मिन्देशे तस्मिन्काले तस्याभाव: प्रतिपन्नश्चेत्; तत्र विरोधात् बलवतो बाधकत्वं बाधितस्य च निवृत्ति:; देशान्तरकालान्तरसंबन्धितयाऽनुभूतस्यान्यदेशकालयोरभाव प्रतीतौ (प्रतिपत्तौ) न विरोध इति कथमत्र
बाध्यबाधकभाव:। अन्यत्र निवृत्तस्यान्यत्र निवृत्तिर्वा कथमुच्यते, रज्जुसर्पादिषु तु तद्देशकालसम्बन्धितयैवाभावप्रतीते:, विरोधो बाधकत्वं व्यावृत्तिश्चेति देशकालान्तरव्यावर्तमानत्वं (देशकालान्तरदृष्टस्य देशान्तरकालान्तरव्यावर्तमानत्वं) - मिथ्यात्वव्याप्तं न दृष्टमिति न
व्यावर्तमानत्वमात्रमपारमार्थ्यहेतु:।।
यत्तु अनुवर्तमानत्वात्सत्परमार्थ: - इति, तत्सिद्धमेवेति न साधनमर्हति। अतो न सन्मात्रमेव
वस्तु।। अनुभूतिसद्विशेषयोश्च विषयविषयिभावेन भेदस्य प्रत्यक्षसिद्धत्वादबाधितत्वाच्च अनुभूतिरेव सतीत्येतदपि निरस्तम्।।
यत्त्वनुभूतेस्स्वयंप्रकाशत्वमुक्तम्, तद्विषयप्रकाशनवेलायां ज्ञातुरात्मनस्तथैव; न तु सर्वेषां सर्वदा तथैवेति नियमोऽस्ति, परानुभवस्य हानोपादानादिलिङ्गकानुमानज्ञानविषयत्वात्, स्वानुभवस्याप्यतीतस्य
अज्ञासिषम् इति ज्ञानविषयत्वदर्शनाच्च। अतोऽनुभूतिश्चेत्  स्वतस्सिद्धेति वक्तुं न शक्यते।।
अनुभूतेरनुभाव्यत्वे, अननुभूतित्वमित्यपि दुरुक्तम्; स्वगतातीतानुभवानां परगतानुभवानां चानुभाव्यत्वेनाननुभूतित्वप्रसङ्गात्। परानुभवानुमानानभ्युपगमे च शब्दार्थसम्बन्धग्रहणाभावेन समस्तशब्दव्यवहारोच्छेदप्रसङ्ग:। आचार्यस्य ज्ञानवत्त्वमनुमाय तदुपसत्तिश्च क्रियते; सा च नोपपद्यते। न चान्यविषयत्वेऽननुभूतित्वम्। अनुभूतित्वं नाम वर्तमानदशायां स्वसत्तयैव स्वाश्रयं प्रति प्रकाशमानत्वम्, स्वसत्तयैव स्वविषयसाधनत्वं वा। ते चानुभवान्तरानुभाव्यत्वेऽपि स्वानुभवसिद्धे  नापगच्छत इति नानुभूतित्वमपगच्छेत्। घटादेस्त्वननुभूतित्वमेतत्स्वभावविरहात्; नानुभाव्यत्वात्। तथाऽनुभूतेरननुभाव्यत्वेऽपि,
अननुभूतित्वप्रसङ्गो दुर्वार:; गगनकुसुमादेरननुभाव्यस्य अननुभूतित्वात्।।
गगनकुसुमादेरननुभूतितत्वमसत्त्वप्रयुक्तम्, नाननुभाव्यत्वप्रयुक्तम् इति चेत्, एवं तर्हि घटादेरप्यज्ञानाविरोधित्वमेवाननुभूतित्वनिबन्धनम्,  नानुभाव्यत्वमित्यास्थीयताम्।  अनुभूतेरनुभाव्यत्वे,
अज्ञानाविरोधित्वमपि तस्या: घटादेरिव प्रसज्यत इति चेत्; अननुभाव्यत्वेऽपि गगनकुसुमादेरिवाज्ञानाविरोधित्वमपि प्रसज्यत एव। अतोऽनुभाव्यत्वेऽननुभूतित्वमित्युपहास्यम्।।
यत्तु संविदस्स्वतस्सिद्धाया: प्रागभावाद्यभावादुत्पत्तिर्निरस्यते, तदन्धस्य जात्यन्धेन यष्टि: प्रदीयते।
प्रागभावस्य ग्राहकाभावादभावो न शक्यते वक्तुम्; अनुभूत्यैव ग्रहणात्। कथमनुभूतिस्सती तदानीमेव स्वाभावं विरुद्धमवगमयतीति चेत्; न ह्यनुभूतिस्स्वसमकालवर्तिनमेव विषयीकरोतीत्यस्ति नियम:;
अतीतानागतयोरविषयत्वप्रसङ्गात्।।
अथ मन्यसे अनुभूतिप्रागभावादेस्सिद्ध्यतस्तत्समकालभावनियमोऽस्तीति; किं त्वया क्वचिदेवं दृष्टम्? येन नियमं ब्रवीषि। हन्त तर्हि तत एव दर्शनात् प्रागभावादिस्सिद्ध इति न तदपह्नव:। तत्प्रागभावं च तत्समकालवर्तिनमनुन्मत्त: को ब्रवीति। इन्द्रियजन्मन: प्रत्यक्षस्य ह्येष स्वभावनियम: यत्स्वसमकालवर्तिन: पदार्थस्य ग्राहकत्वम्; न सर्वेषां ज्ञानानां प्रमाणानां च; स्मरणानुमानागमयोगिप्रत्यक्षादिषु कालान्तरवर्तिनोऽपि ग्रहणदर्शनात्। अत एव च प्रमाणस्य प्रमेयाविनाभाव: - न हि प्रमाणस्य स्वसमकालवर्तिनाऽविनाभावोऽर्थसम्बन्ध:; अपि तु यद्देशकालादिसम्बन्धितया योऽर्थोऽवभासते, तस्य तथाविधाकारमिथ्यात्वप्रत्यनीकता। अत इदमपि निरस्तं स्मृतिर्न बाह्यविषया नष्टेऽप्यर्थे स्मृतिदर्शनात्
अथोच्येत - न तावत्संवित्प्रागभाव: प्रस्यक्षावसेय:, अवर्तमानत्वात्। न च प्रमाणान्तरावसेय: लिङ्गाद्यभावात्। न हि संवित्प्रागभावव्याप्तमिह लिङ्गमुपलभ्यते । न चाऽगमस्तावत्तद्विषयो दृष्टचर:। अतस्तत्प्रागभाव: प्रमाणाभावादेव न सेत्स्यति - इति; यद्येवं  स्वतस्सद्धत्वविभवं
परित्यज्य प्रमाणाभावेऽवरूढश्चेत्, योग्यानुपलध्यैवाभावस्समर्थित इत्युपशाम्यतु भवान्।।
किञ्च - प्रत्यक्षज्ञानं स्वविषयं घटादिकं स्वसत्ताकाले सन्तं साधयत्तस्य न सर्वदा सत्तामवगमयद्दृश्यत इति घटादे: पूर्वोत्तरकालसत्ता न प्रतीयते। तदप्रतीतिश्च संवेदनस्य कालपरिच्छिन्नतया
प्रतीते:। घटादिविषयमेव संवेदनं स्वयं कालानविच्छन्नं प्रतीतं चेत्, संवेदनविषयो घटादिरपि कालानवच्छिन्न: प्रतीयेतेति नित्यस्स्यात्। नित्यं चेत्संवेदनं स्वतस्सिद्धं नित्यमित्येव प्रतीयेत। न च तथा प्रतीयते।
एवमनुमानादिसंविदोऽपि कालानविच्छन्ना: प्रतीताश्चेत्, स्वविषयानपि कालानवच्छिन्नान् प्रकाशयन्तीति ते च सर्वे कालानवच्छिन्ना नित्यास्स्यु:, संविदनुरूपत्वाद्विविषयाणाम्। न च निर्विषया काचित्संविदस्ति,
अनुपलब्धे: । विषयप्रकाशनतयैवोपलब्धेरेव हि संविदस्स्वयंप्रकाशता समर्थिता, संविदो विषयप्रकाशनता- स्वभावविरहे सति स्वंयप्रकाशत्वासिद्धे:, अनुभूते: अनुभवान्तराननुभाव्यत्वाच्च संविदस्त्तुच्छतैव स्यात् न च स्वापमदमूर्च्छादिषु सर्वविषयशून्या केवलैव संवित्परिस्फुरतीति वाच्यम्; योग्यानुपलब्धिपराहतत्वात्। तास्वपि दशास्वनुभूतिरनुभूता चेत्, तस्या: प्रबोधसमयेऽनुसंधानं स्यात् न च तदस्ति।।
नन्वभूतस्य पदार्थस्य स्मरणनियमो न दृष्टचर:। अतस्स्मरणाभाव: कथमनुभवाभावं साधयेत्?
उच्यते, निखिलसंस्कारतिरस्कृतिकरदेहविगमादिप्रबलहेतुविरहेऽप्यस्मरणनियमोऽनुभवाभावमेव साधयति; न केवलमस्मरणिनयमादनुभवाभाव:; सुप्तोत्थितस्य इयन्तं कालं न किञ्चदहमज्ञासिषम् इति
प्रत्यवमर्शेनैव सिद्धे:। न च सत्यप्यनुभवे तदस्मरणनियमो विषयावच्छेदविरहादहंकारविगमाद्वेति शक्यते
वक्तुम्, अर्थान्तराननुभवस्यार्थान्तराभावस्य चानुभूतार्थान्तरास्मरणहेतुत्वाभावात्। तास्वपि दशास्वहमर्थोऽनुवर्तत
इति च वक्ष्यते।।
ननु स्वापादिदशास्वपि सविशेषोऽनुभवोऽस्तीति पूर्वमुक्तम्। सत्यमुक्तम्; स त्वात्मानुभव:। स च सविशेष एवेति स्थापयिष्यते। इह तु सकलविषयविरहिणी निराश्रया च संविन्निषिध्यते। केवलैव संवित् आत्मानुभव इति चेत् सा च साश्रयेति ह्युपपादयिष्यते। अतोऽनुभूतिस्सती स्वयं स्वप्रागभावं न साधयतीति प्रागभावासिद्धिर्न शक्यते वक्तुम्। अनुभूतेरनुभाव्यत्वसम्भवोपपादनेन
अन्यतोऽप्यसिद्धिर्निरस्ता। तस्मान्न प्रागभावाद्यसिद्ध्या संविदोऽनुत्पत्तिरुपपत्तिमती ।।
यदप्यस्या अनुत्पत्त्या विकारान्तरनिरसनम्; तदप्यनुपपन्नम्, प्रागभावे व्यभिचारात् । तस्य हि जन्माभावेऽपि विनाशो दृश्यते। भावेष्विति विशेषणे तर्ककुशलताऽऽविष्कृता भवति। तथा च
भवदभिमताऽविद्याऽनुत्पन्नैव विविधविकारास्पदं तत्त्वज्ञानोदयादन्तवती चेति तस्यामनैकान्त्यम्। तद्विकारास्सर्वे मिथ्याभूता इति चेत्; किं भवत: परमार्थभूतोऽप्यस्ति विकार:? येनैतद्विशेषणमर्थवद्भवति। न ह्यसावभ्युपगम्यते।।
यदपि - अनुभूतिरजत्वात्स्वस्मिन्विभागं न सहते इति। तदपि नोपपद्यते, अजस्यैवाऽत्मनो देहेन्द्रियादिभ्यो विभक्तत्वादनादित्वेन चाभ्युपगताया अविद्याया आत्मनो व्यतिरेकस्यावश्याश्रयणीयत्वात्। स विभागो मिथ्यारूप इति चेत्; जन्मप्रतिबद्ध: पारमार्थिकविभाग: किं क्वचिद्दृष्टस्त्वया?। अविद्याया
आत्मन: परमार्थतो विभागाभावे वस्तुतो ह्यविद्यैव स्यादात्मा। अबाधितप्रतिपत्तिसिद्धदृश्यभेदसमर्थनेन दर्शनभेदोऽपि समर्थित एव, छेद्यभेदाच्छेदनभेदवत्।।
यदपि - नास्या दृशेर्दृशिस्वरूपाया दृश्य: कश्चिदपि धर्मोऽस्ति; दृश्यत्वादेव तेषां न दृशिधर्मत्वम् इति च। तदपि स्वाभ्युपगतै: प्रमाणसिद्धैर्नित्यत्वस्वयंप्रकाशत्वादिधर्मैरुभयमनैकान्तिकम्। न च ते संवेदनमात्रम्, स्वरूपभेदात्। स्वसत्तयैव स्वाश्रयं प्रति कस्यचिद्विषयस्य प्रकाशनं हि संवेदनम्। स्वयंप्रकाशता तु स्वसत्तयैव स्वाश्रयाय प्रकाशमानता। प्रकाशश्च चिदचिदशेषपदार्थसाधारणं
व्यवहारानुगुण्यम्।
सर्वकालवर्तमानत्वं हि नित्यत्वम्। एकत्वमेकसंख्यावच्छेद इति। तेषां जडत्वाद्यभावरूपतायामपि तथाभूतैरपि चैतन्यधर्मभूतैस्तैरनैकान्त्यमपरिहार्यम्। संविदि तु स्वरूपातिरेकेण जडत्वादिप्रत्यनीकत्वमित्यभावरूपो
भावरूपो वा धर्मो नाभ्युपेतश्चेत्; तत्तिन्नषेधोक्त्या किमपि नोक्तं भवेत्।।
अपि च संवित्सिद्ध्यति वा न वा?। सिद्ध्यति चेत्; सधर्मता स्यात्। न चेत्; तुच्छता, गगनकुसुमादिवत्। सिद्धिरेव संविदिति चेत्; कस्य कं प्रतीति वक्तव्यम्; यदि न कस्यचित्किञ्चित्प्रति; सा तर्हि न सिद्धि:। सिद्धिर्हि पुत्रत्वमिव कस्यचित्किञ्चित्प्रति भवति। आत्मन इति चेत्; कोऽयमात्मा?; ननु संविदेवेत्युक्तम्। सत्यमुक्तम्; दुरुक्तं तु तत्। तथाहि; कस्यचित्पुरुषस्य किञ्चिदर्थजातं प्रति सिद्धिरूपा तत्सम्बन्धिनी सा संवित्स्वयं कथमिवाऽत्मभावमनुभवेत्?।।
एतदुक्तं  भवति -  अनुभूतिरिति  स्वाश्रयं  प्रति  स्वसद्भावेनैव  कस्यचिद्वस्तुनो
व्यवहारानुगुण्यापादनस्वभावो ज्ञानावगतिसंविदाद्यपरनामा सकर्मकोऽनुभवितुरात्मनो धर्मविशेषो घटमहं जानामीममर्थमवगच्छामि पटमहं संवेद्मि इति सर्वेषामात्मसाक्षिक: प्रसिद्ध:। एतत्स्वभावतया हि तस्यास्स्वयंप्रकाशता भवताऽप्युपपादिता। अस्य सकर्मकस्य कर्तृधर्मविशेषस्य कर्मत्ववत्कर्तृत्वमपि दुर्घटमिति।।
तथाहि; अस्य कर्तुस्स्थिरत्वं कर्तृधर्मस्य संवेदनाख्यस्य सुखदु:खादेरिवोत्पत्तिस्थितिनिरोधाश्च
प्रत्यक्षमीक्ष्यन्ते। कर्तृस्थैर्यं तावत् स एवायमर्थ: पूर्वं मयाऽनुभूत: इति प्रत्यभिज्ञाप्रत्यक्षसिद्धम्। अहं जानामि, अहमज्ञासिषं, ज्ञातुरेव ममेदानीं ज्ञानं नष्टम् इति च संविदुत्पत्त्यादय: प्रत्यक्षसिद्धा इति कुतस्तदैक्यम्। एवं क्षणभङ्गिन्यास्संविद आत्मत्वाभ्युपगमे पूर्वेद्युर्दृष्टमपरेद्यु: इदहमदर्शम् इति
प्रत्यभिज्ञा च न घटते; अन्येनानुभूतस्य न ह्यन्येन प्रत्यभिज्ञानसम्भव:।।
किञ्च अनुभूतेरात्मत्वाभ्युपगमे तस्या: नित्यत्वेऽपि प्रतिसन्धानासम्भवस्तदवस्थ:। प्रतिसन्धानं हि पूर्वापरकालस्थायिनमनुभवितारमुपस्थापयति; नानुभूतिमात्रम्। अहमेवेदं पूर्वमप्यन्वभूवमिति। भवतोऽप्यनुभूतेर्न ह्यनुभवितृत्वमिष्टम्। अनुभूतिरनुभूतिमात्रमेव। संविन्नाम काचिन्निराश्रया निर्विषया वाऽत्यन्तानुपलब्धेर्न सम्भवतीत्युक्तम्। उभयाभ्युपेता संविदेवाऽत्मेत्युपलब्धिपराहतम्। अनुभूतिमात्रमेव परमार्थ इति निष्कर्षकहेत्वाभासाश्च निराकृता:।।
ननु च अहं जानामि इत्यस्मत्प्रत्यये योऽनिदमंश: प्रकाशैकरसश्चित्पदार्थस्स आत्मा। तस्मिंस्तद्बलनिर्भासिततया युष्मदर्थलक्षणोऽहं जानामीति सिध्यन्नहमर्थश्चिन्मात्रातिरेकी युष्मदर्थ एव। नैतदेवम्, अहं जानामि इति धर्मधर्मितया प्रत्यक्षप्रतीतिविरोधादेव।। किञ्च
अहमर्थो न चेदात्मा प्रत्यक्त्वं नाऽत्मनो भवेत्।
अहं बुद्ध्या परागर्थात् प्रत्यगर्थो हि भिद्यते।।
निरस्ताखिलदु:खोऽहमनन्तानन्दभाक् स्वराट्।
भवेयमिति मोक्षार्थी श्रवणादौ प्रवर्तते।।
अहमर्थविनाशश्चेन्मोक्ष इत्यध्यवस्यति।
अपसर्पेदसौ मोक्षकथाप्रस्तावगन्धत:।।
मयि नष्टेऽपि मत्तोऽन्या काचिज्ज्ञप्तिरवस्थिता।
इति तत्प्राप्तये यत्न: कस्यापि न भविष्यति।। स्वसम्बन्धितया ह्यस्यास्सत्ता विज्ञप्तितादि च। स्वसम्बन्धवियोगे तु ज्ञप्तिरेव न सिद्ध्यति।। छेत्तुश्छेद्यस्य चाभावे छेदनादेरसिद्धिवत्।
अतोऽहमर्थो ज्ञातैव प्रत्यगात्मेति निश्चितम्।। विज्ञातारमरे (बृ.4.4.14) केन जानात्येवेति च श्रुति:।
एतद्यो वेत्ति तं प्राहु: क्षेत्रज्ञ (भ.गी.13.1) इति च स्मृति:।। नाऽत्मा श्रुते: (ब्र.सू.2.3.18) इत्यारभ्य सूत्रकारोऽपि वक्ष्यति। ज्ञोऽत एव (ब्र.सू.2.3.19) इत्यतो नाऽत्मा ज्ञप्तिमात्रमिति स्थितम्।।
अहं प्रत्ययसिद्धो ह्यस्मदर्थ:; युष्मत्प्रत्ययविषयो युष्मदर्थ:। तत्राहं जानामीति सिद्धो ज्ञाता युष्मदर्थ इति वचनं जननी मे वन्ध्येतिवद्व्याहतार्थं च। न चासौ ज्ञाताऽहमर्थोऽन्याधीनप्रकाश: स्वयंप्रकाशत्वात्। चैतन्यस्वभावता हि स्वयंप्रकाशता। य: प्रकाशस्वभाव:; सोऽनन्याधीनप्रकाश: दीपवत्। न हि दीपादेस्स्वप्रभाबलनिर्भासितत्वेनाप्रकाशत्वमन्याधीनप्रकाशत्वं च। किं तर्हि? दीपस्स्वयंप्रकाशस्वभावस्स्वयमेव प्रकाशते; अन्यानपि प्रकाशयति प्रभया।।
एतदुक्तं भवति - यथैकमेव तेजोद्रव्यं प्रभाप्रभावद्रूपेणावतिष्ठते। यद्यपि प्रभा प्रभावद्द्रव्यगुणभूता तथाऽपि तेजोद्रव्यमेव, न शौक्ल्यादिवद्गुण:। स्वाश्रयादन्यत्रापि वर्तमानत्वाद्रूपवत्त्वाच्च शौक्ल्यादिवैधर्म्यात्;
प्रकाशवत्त्वाच्च तेजोद्रव्यमेव; नार्थान्तरम्। प्रकाशवत्त्वञ्च स्वस्वरूपस्यान्येषां च प्रकाशकत्वात्।
अस्यास्तु गुणत्वव्यवहारो नित्यतदाश्रयत्वतच्छेषत्वनिबन्धन:।।
न चाऽश्रयावयवा एव विशीर्णा: प्रचरन्त: प्रभेत्युच्यन्ते; मणिद्युमिणप्रभृतीनां विनाशप्रसङ्गात्।।
दीपेऽप्यवयविप्रतिपत्ति: कदाचिदपि न स्यात्। नहि विशरणस्वभावावयवा दीपाश्चतुरङ्गुलमात्रं नियमेन पिण्डीभूता ऊर्ध्वमुद्गम्य तत: पश्चाद्युगपदेव तिर्यगूर्ध्वमधश्चैकरूपा विशीर्णा: प्रचरन्तीति
शक्यं वक्तुम्।।
अतस्सप्रभाका एव दीपा: प्रतिक्षणमुत्पन्ना विनश्यन्तीति पुष्कलकारणक्रमोपनिपातात् तद्विनाशे विनाशाच्चावगम्यते।        प्रभायास्स्वाश्रयसमीपे        प्रकाशाधिक्यमौष्ण्याधिक्यमित्याद्युपलब्धिव्यवस्थाप्यम्
अग्न्यादीनामौष्ण्यादिवत्। एवमात्मा चिद्रूप एव चैतन्यगुण इति। चिद्रूपता हि स्वयंप्रकाशता।।
तथाहि श्रुतय: - स यथा सैन्धवघनोऽनन्तरोऽबाह्य: कृत्स्नो रसघन एव, एवं वा
अरेऽयमात्माऽनन्तरोऽबाह्य: कृत्स्न: प्रज्ञानघन एव (बृ.उ.6.4.13), विज्ञानघन एव (बृ.उ.4.4.12),
अत्रायं पुरुषस्स्वयंज्योतिर्भवति (बृ.उ.6.3.9), न विज्ञातुर्विज्ञातेर्विपरिलोपो विद्यते (बृ.उ.6.3.10),
अथ यो वेदेदं जिघ्राणीति स आत्मा (बृृ.उ.6.3.30), कतम आत्मा योऽयं विज्ञानमय: प्राणेषु
हृद्यन्तर्ज्योति: पुरुष: (छा.उ.8.12.4), एष हि द्रष्टा श्रोता रसियता घ्राता मन्ता बोद्धा कर्ता विज्ञानात्मा पुरुष: (बृ.6.3.7), विज्ञातारमरे केन विजानीयात् (प्रश्न.उ.4.प्रश्न), जानात्येवायं
पुरुष:, न पश्यो मृत्युं पश्यति न रोगं नोत दु:खताम् स उत्तम: पुरुष: (छा.7.26.2),
नोपजनं स्मरन्निदं शरीरम् (छा.उ.8.12.3), एवमेवास्य परिद्रष्टुरिमाष्षोडशकला: पुरुषायणा:
पुरुषं प्राप्यास्तंगच्छन्ति (प्र.उ.6.5) तस्माद्वा एतस्मान्मनोमयादन्योऽन्तर आत्मा विज्ञानमय:
(तै.आन.4.1) इत्याद्या:। वक्ष्यति च ज्ञोऽतएव (ब्र.सू.2.3.19) इति।।
अतस्स्वयंप्रकाशोऽयमात्मा ज्ञातैव, न प्रकाशमात्रम्। प्रकाशत्वादेव कस्यचिदेव भवेत्प्रकाश:, दीपादिप्रकाशवत्। तस्मान्नाऽत्मा भवितुमर्हति संवित्। संविदनुभूतिज्ञानादिशब्दास्सम्बन्धिशब्दा इति च
शब्दार्थविद:। न हि लोकवेदयोर्जानातीत्यादेरकर्मकस्याकर्तृकस्य च प्रयोगो दृष्टचर:।।
यच्चोक्तमजडत्वात्संविदेवाऽत्मेति; तत्रेदं प्रष्टव्यम्, अजडत्वमिति किमभिप्रेतम्? स्वसत्ताप्रयुक्तप्रकाशत्वमिति चेत्; तथा सति दीपादिष्वनैकान्त्यम्। संविदतिरिक्तप्रकाश- धर्मानभ्युपगमेनासिद्धिर्विरोधश्च। अव्यभिचरितप्रकाशसत्ताकत्वमपि सुखादिषु व्यभिचारान्निरस्तम्।।
यद्युच्येत -        सुखादिरव्यभिचरितप्रकाशोऽप्यन्यस्मै प्रकाशमानतया घटादिवज्ज्डत्वेनानाऽत्मा -
इति। ज्ञानं न किं स्वस्मै प्रकाशते? तदपि ह्यन्यस्यैवाहमर्थस्य ज्ञातुरवभासते, अहं सुखीतिवज्जानाम्यहमिति।
अतस्स्वस्मै प्रकाशमानत्वरूपमजडत्वं संविद्यसिद्धम् । तस्मात् स्वात्मानं प्रति स्वसत्तयैव सिद्ध्यन्नजडोऽहमर्थ
एवाऽत्मा। ज्ञानस्यापि प्रकाशता तत्संबन्धायत्ता। तत्कृतमेव हि ज्ञानस्य सुखादेरिव स्वाश्रयचेतनं प्रति
प्रकटत्वमितरं प्रत्यप्रकटत्वं च। अतो न ज्ञप्तिमात्रमात्मा, अपि तु ज्ञातैवाहमर्थ:।।
अथ यदुक्तम् - अनुभूति: परमार्थतो निर्विषया निराश्रया च सती भ्रान्त्या ज्ञातृतयाऽवभासते,
रजततयेव शुक्ति: निरधिष्ठानभ्रमानुपपत्ते: इति। तदयुक्तम्; तथा सत्यनुभवसामानाधिकरण्येनानुभविताऽहमर्थ:
प्रतीयेत,        अनुभूतिरहम्        इति        पुरोऽवस्थितभास्वरद्रव्याकारतया        रजतादिरिव।        अत्र        तु
पृथगवभासमानैवेयमनुभूतिरर्थान्तरमहमर्थं विशिनष्टि, दण्ड इव देवदत्तम्। तथा हि अनुभवाभ्यहम् इति
प्रतीति:। तदेवमस्मदर्थमनुभूतिविशिष्टं प्रकाशयन्ननुभवाम्यहमिति प्रत्ययो दण्डमात्रे दण्डी देवदत्त: इति
प्रत्ययवद्विशेषणभूतानुभूतिमात्रावलम्बन: कथमिव प्रतिज्ञायेत?
यदप्युक्तम् स्थूलोऽहमित्यादिदेहात्माभिमानवत एव ज्ञातृत्वप्रतिभासनात् ज्ञातृत्वमपि मिथ्या -
इति। तदयुक्तम्; आत्मतया अभिमताया अनुभूतेरपि मिथ्यात्वं स्यात्, तद्वत एव प्रतीते:। सकलेतरोपमर्दितत्त्वज्ञानाबाधितत्वेनानुभूतेर्न मिथ्यात्वमिति चेत्, हन्तैवं सति तदबाधादेव ज्ञातृत्वमपि न मिथ्या।
यदप्युक्तम् - अविक्रियस्यऽत्मनो ज्ञानक्रियाकर्तृत्वरूपं ज्ञातृत्वं न संभवति। अतो ज्ञातृत्वं विक्रियात्मकं जडं विकारास्पदाव्यक्तपरिणामाहङ्कारग्रन्थिस्थमिति न ज्ञातृत्वमात्मन:, अपि त्वन्त:करणरूपस्याहङ्कारस्य । कर्तृत्वादिर्हि रूपादिवद्दृश्यधर्म:; कर्तृत्वेऽहंप्रत्ययगोचरत्वे चात्मनोऽभ्युपगम्यमाने देहस्येवानात्मत्वपराक्त्वजडत्वादि प्रसङ्गश्चेति।
नैतदुपपद्यते- देहस्येवाचेतनत्वप्रकृतिपरिणामत्वदृश्यत्वपराक्त्वपरार्थत्वादियोगादन्त:करणरूपस्याहङ्कारस्य, चेतनासाधारणस्वभावत्वाच्च ज्ञातृत्वस्य।।
एतदुक्तं भवति यथा देहादिर्दृश्यत्वपराक्त्वादिहेतुभिस्तत्प्रत्यनीकद्रष्टृत्वप्रत्यक्त्वादेर्विविच्यते, एवमन्त:करणरूपाहङ्कारोऽपि तद्द्रव्यत्वादेव तैरेव हेतुभिस्तस्माद्विविच्यते - इति।
अतो विरोधादेव न ज्ञातृत्वमहङ्कारस्य, दृशित्ववत्। यथा दृशित्वं तत्कर्मणोऽहङ्कारस्य नाभ्युपगम्यते, तथा ज्ञातृत्वमपि न तत्कर्मणोऽभ्युगन्तव्यम्।।
न च ज्ञातृत्वं विक्रियात्मकम्, ज्ञातृत्वं हि ज्ञानगुणाश्रयत्वम्। ज्ञानं चास्य नित्यस्य स्वाभाविकधर्मत्वेन नित्यम्। नित्यत्वं चाऽत्मनो नात्मा श्रुते: (ब्र.सू.2.3.18) इत्यादिषु वक्ष्यति। ज्ञोऽत एव (ब्र.सू.2.3.19) इत्यत्र ज्ञ इति व्यपदेशेन ज्ञानाश्रयत्वं च स्वाभाविकिमिति वक्ष्यति।
अस्य ज्ञानस्वरूपस्यैव मणिप्रभृतीनां प्रभाश्रयत्वमिव ज्ञानाश्रयत्वमप्यविरुद्धमित्युक्तम्। स्वयमपरिच्छिन्नमेव ज्ञानं सङ्कोचविकासार्हमित्युपपादयिष्याम:।।
जडस्वरूपस्याप्यहङ्कारस्य चित्संनिधानेन तच्छायापत्त्या तत्सम्भव इति चेत्; केयं चिच्छायापत्ति:?
किमहङ्कारच्छायापत्तिस्संविद:? उत संविच्छायापत्तिरहङ्कारस्य?।।
न तावत्संविद:, संविदो ज्ञातृत्वानभ्युपगमात्। नाप्यहङ्कारस्य, उक्तरीत्या तस्य जडस्य ज्ञातृत्वायोगात्, द्वयोरप्यचाक्षुषत्वाच्च, न ह्यचाक्षुषाणां छाया दृष्टा।।
अथ - अग्निसंपर्कादय:पिण्डौष्ण्यवच्चित्संपर्काज्ज्ञातृत्वोपलब्धि: - इति चेत्, नैतत्, संविदि
वस्तुतो ज्ञातृत्वानभ्युपगमादेव न तत्संपर्कादहङ्कारे ज्ञातृत्वं तदुपलब्धिर्वा । अहंकारस्य त्वचेतनस्य ज्ञातृत्वासम्भवादेव सुतरां न तत्संपर्कात्संविदि ज्ञातृत्वं तदुपलब्धिर्वा।।
यदप्युक्तम् - उभयत्र न वस्तुतो ज्ञातृत्वमस्ति। अहङ्कारस्त्वनुभूतेरभिव्यञ्जक: स्वात्मस्थामेव अनुभूतिमभिव्यनक्ति, आदर्शादिवत्, इति। तदयुक्तम्, आत्मनस्स्वयंज्योतिषो जडस्वरूपाहङ्काराभिव्यङ्ग्यत्वायोगात्।। तदुक्तं -
शान्ताङ्गार इवाऽदित्यमहङ्कारो जडात्मक:।
स्वयंज्योतिषमात्मानं व्यनक्तीति न युक्तिमत्।। (आत्मसिद्धि:) इति स्वयंप्रकाशानुभवाधीनसिद्धयो हि सर्वे पदार्था:। तत्र तदायत्तप्रकाशोऽचित् अहङ्कार:
अनुदितानस्तमितस्वरूपप्रकाशमशेषार्थसिद्धिहेतुभूतमनुभवमभिव्यनक्तीत्यात्मविद: परिहसन्ति। किञ्च
अहङ्कारानुभवयोस्स्वभावविरोधादनुभूतेरननुभूतित्वप्रसङ्गाच्च न व्यङ्क्तृव्यङ्ग्यभाव:। यथोक्तं-
व्यङ्क्तृव्यङ्ग्यत्वमन्योन्यं न च स्यात्प्रातिकूल्यत:।
व्यङ्ग्यत्वेऽननुभूतित्वमात्मनि स्याद्यथा घटे।। (आत्मसिद्धि:) इति।।
न च रविकरनिकराणां स्वाभिव्यङ्ग्यकरतलाभिव्यङ्ग्यत्ववत्संविदभिव्यङ्ग्याहङ्काराभिव्यङ्ग्यत्वं संविदस्साधीय:, तत्रापि रविकरनिकराणां करतलाभिव्यङ्ग्यत्वाभावात् । करतलप्रतिहतगतयो हि
रश्मयो बहुलास्स्वयमेव स्फुटतरमुपलभ्यन्त इति तद्बाहुल्यमात्रहेतुत्वात्करतलस्य नाभिव्यञ्जकत्वम्।।
किंचास्य संवित्स्वरूपस्य आत्मनोऽहंकारनिर्वर्त्या अभिव्यक्ति: किंरूपा। न तावदुत्पत्ति:, स्वतस्सिद्धतयाऽनन्योत्पाद्यत्वाभ्युपगमात्। नापि तत्प्रकाशनम्, तस्यानुभवान्तराननुभाव्यत्वात्।
तत एव च न तदनुभवसाधनानुग्रह:। स हि द्विधा; ज्ञेयस्येन्द्रियसंबन्धहेतुत्वेन वा, यथा जातिर्निजमुखादिग्रहणे व्यक्तिदर्पणादीनां नयनादीन्द्रियसंबन्धहेतुत्वेन; बोद्धृगतकल्मषापनयनेन वा, यथा
परतत्त्वावबोधनसाधनस्य शास्त्रस्य शमदमादिना। यथोक्तम् - करणानामभूतित्वान्न तत्संबन्धहेतुता ।
- (आत्मसिद्धि:) इति।।
किंञ्च अनुभूतेरनुभाव्यत्वाभ्युपगमेऽप्यहमर्थेन न तदनुभवसाधनानुग्रह: सुवच:; स ह्यनुभाव्यानुभवोत्पत्तिप्रतिबन्धनिरसनेन भवेत्। यथा रूपादिग्रहणोत्पत्तिनिरोधिसंतमसनिरसनेन चक्षुषो दीपादिना। न चेह तथाविधं निरसनीयं सम्भाव्यते। न तावत्संविदात्मगतं तज्ज्ञानोत्पत्तिनिरोधि किञ्चिचदप्यहंकारापनेयमस्ति। अस्ति ह्यज्ञानमिति चेत्; न, अज्ञानस्याहंकारापनोद्यत्वानभ्युपगमात्। ज्ञानमेव ह्यज्ञानस्य निवर्तकम् । न च संविदाश्रयत्वमज्ञानस्य सम्भवति; ज्ञानसमानाश्रयत्वात् तत्समानविषयत्वाच्च ज्ञातृभावविषयभावविरहिते ज्ञानमात्रे साक्षिणि नाज्ञानं भवितुमर्हति; यथा ज्ञानाश्रयत्वप्रसक्तिशून्यत्वेन घटादेर्नाज्ञानाश्रयत्वम्। तथा ज्ञानमात्रेऽपि ज्ञानाश्रयत्वाभावेन नाज्ञानाश्रयत्वं स्यात् ।
संविदोऽज्ञानाश्रयत्वाभ्युपगमेऽपि आत्मतयाऽभ्युपगतायास्तस्या ज्ञानविषयत्वाभावेन ज्ञानेन न तद्गताज्ञाननिवृत्ति:। ज्ञानं हि स्वविषय एवाज्ञानं निवर्तयति, यथा रज्ज्वादौ। अतो न केनापि कदाचित्संविदाश्रयमज्ञानमुच्छिद्येत। अस्य च सदसदनिर्वचनीयस्याज्ञानस्य स्वरूपमेव दुर्निरूपमित्युपरिष्टाद्वक्ष्यते। ज्ञानप्रागभावरूपस्य चाज्ञानस्य ज्ञानोत्पत्तिविरोधित्वाभावेन न तन्निरसनेन तज्ज्ञानसाधनानुग्रह:। अतो न केनापि प्रकारेणाहङ्कारेणानुभूतेरभिव्यक्ति:।
न च स्वाश्रयतयाऽभिव्यङ्ग्याभिव्यञ्जनमभिव्यञ्जकानां स्वभाव:, प्रदीपादिष्वदर्शनात्, यथावस्थितपदार्थप्रतीत्यनुगुणस्वाभाव्याच्च ज्ञानतत्साधनयोरनुग्राहकस्य च। तच्च स्वत: प्रामाण्यन्यायसिद्धम्। न च दर्पणादिर्मुखादेरिभव्यञ्जक:, अपि तु चाक्षुषतेज:प्रतिफलनरूपदोषहेतु:। तद्दोषकृतश्च तत्रान्यथावभास:।
अभिव्यञ्जकस्त्वालोकादिरेव। न चेह तथाहङ्कारेण संविदि स्वप्रकाशायां तादृशदोषापादनं संभवति।
व्यक्तेस्तु जातिराकार इति तदाश्रयतया प्रतीति:; न तु व्यक्तिव्यङ्ग्यत्वात्।
अतोऽन्त:करणभूताहङ्कारस्थतया संविदुपलब्धेर्वस्तुतो दोषतो वा न किञ्चिदिह कारणमिति नाहङ्कारस्य ज्ञातृत्वं तथोपलब्धिर्वा। तस्मात्स्वत एव ज्ञातृतया सिद्ध्यन्नहमर्थ एव प्रत्यगात्मा; न ज्ञप्तिमात्रम् अहंभावविगमे तु ज्ञप्तेरपि न प्रत्यक्त्वसिद्धिरित्युक्तम्।।
तमोगुणाभिभवात् परागर्थानुभवाभावाच्च अहमर्थस्य        विविक्तस्फुटप्रतिभासाभावेऽप्याप्रबोधात्
अहमित्येकाकारेणाऽत्मनस्स्फुरणात्सुषुप्तावपि नाहंभावविगम:। भवदभिमताया अनुभूतेरपि तथैव प्रथेति
वक्तव्यम्। न हि सुषुप्तोत्थित: कश्चिदहंभाववियुक्तार्थान्तरप्रत्यनीकाकारा ज्ञप्तिरहमज्ञानसाक्षितयाऽवतिष्ठत
इत्येवंविधां स्वापसमकालामनुभूतिं परामृशति । एवं हि सुप्तोत्थितस्य परामर्श:, सुखमहमस्वाप्समिति।।
अनेन प्रत्यवमर्शेन तदानीमप्यहमर्थस्यैवाऽत्मनस्सुखित्वं ज्ञातृत्वं च ज्ञायते।। न च वाच्यं, यथेदानीं सुखं भवति; तथा तदानीमस्वाप्समित्येषा प्रतिपत्तिरिति; अतद्रूपत्वात्प्रतिपत्ते:। न चाहमर्थस्याऽत्मनोऽस्थिरत्वेन तदानीमहमर्थस्य सुखित्वानुसन्धानानुपपत्ति:। यतस्सुषुप्तिदशाया: प्रागनुभूतं
वस्तु सुप्तोत्थितो मयेदं कृतं, मयेदमनुभूतं अहमेतदवोचम् इति परामृशति।
एतावन्तं कालं न किञ्चिदहमज्ञासिषम् इति च परामृशतीति चेत्, तत: किम्? न किञ्चिदिति कृत्स्नप्रतिषेध इति चेत्; न, नाहमवेदिषम् इति वेदितुरहमर्थस्यैवानुवृत्ते: वेद्यविषयो हि स प्रतिषेध:। न किञ्चिदिति निषेधस्य कृत्स्नविषयत्वे भवदभिमता अनुभूतिरपि प्रतिषिद्धा स्यात्। सुषुप्तिसमये त्वनुसन्धीयमानमहमर्थमात्मनं ज्ञातारमहमिति परामृश्य न किञ्चिदवेदिषमिति वेदने तस्य
प्रतिषिध्यमाने तस्मिन्काले निषिध्यमानाया वित्तेस्सिद्धिमनुवर्तमानस्य ज्ञातुरहमर्थस्य चासिद्धिमनेनैव न किञ्चिदहमवेदिषम् इति परामर्शेन साधयंस्तमिममर्थं देवानामेव साधयतु।।
मामप्यहं न ज्ञातवान् इति अहमर्थस्यापि तदानीमननुसन्धानं प्रतीयत इति चेत्; स्वानुभवस्ववचनयोर्विरोधमपि न जानन्ति भवन्त:। अहं मां न ज्ञातवान् इति ह्यनुभववचने। मामिति किं निषिध्यत इति चेत्; साधु पृष्टं भवता। तदुच्यते, अहमर्थस्य ज्ञातुरनुवृत्ते: न स्वरूपं निषिध्यते;
अपि तु प्रबोधसमयेऽनुसन्धीयमानस्याहमर्थस्य वर्णाश्रमादिविशिष्टता। अहं मां न ज्ञातवान् इत्युक्ते विषयो विवेचनीय:। जागरितावस्थानुसंहितजात्यादिविशिष्टोऽस्मदर्थो मामित्यंशस्य विषय:। स्वाप्ययावस्थाप्रसिद्धाविशदस्वानुभवैकतानश्चाहमर्थोऽहमित्यंशस्य विषय:। अत्र सुप्तोऽहमीदृशोऽहमिति च मामपि न ज्ञातवानहमित्येव खल्वनुभवप्रकार:।।
किञ्च, सुषुप्तावात्माऽज्ञानसाक्षित्वेनाऽस्त इति हि भवदीया प्रक्रिया। साक्षित्वं च साक्षाज्ज्ञातृत्वमेव। न ह्यजानतस्साक्षित्त्वम्। ज्ञातैव हि लोकवेदयोस्साक्षीति व्यपदिश्यते; न ज्ञानमात्रम्। स्मरति च
भगवान् पाणिनि: साक्षाद्द्रष्टरि संज्ञायाम् (अष्टा.5.2.91) इति साक्षाज्ज्ञातर्येव साक्षिशब्दम्। स चायं साक्षी जानामीति प्रतीयमानोऽस्मदर्थ एवेति कुतस्तदानीमहमर्थो न प्रतीयेत । आत्मने स्वयमवभासमानोऽहमित्येवावभासत इति स्वापाद्यवस्थास्वप्यात्मा प्रकाशमानोऽहमित्येवावभासत इति सिद्धम्।।
यत्तु - मोक्षदशायामहमर्थो नानुवर्तते - इति; तदपेशलम्। तथा सत्यात्मनाश एवापवर्ग:
प्रकारान्तरेण प्रतिज्ञात: स्यात्। न चाहमर्थो धर्ममात्रम्; येन तद्विगमेऽप्यविद्यानिवृत्ताविव स्वरूपमवतिष्ठते।
प्रत्युत स्वरूपमेवाहमर्थ आत्मन:। ज्ञानं तु तस्य धर्म: अहं जानामि, ज्ञानं मे जातम् इति चाहमर्थधर्मतया ज्ञानप्रतीतेरेव।।
अपि च य: परमार्थतो भ्रान्त्या वाऽऽध्यात्मिकादिदु:खैर्दु:खितया स्वात्मानमनुसन्धत्ते अहं दु:खी
इति। सर्वमेतद्दु:खजातमपुनर्भवमपोह्य कथमहमनाकुलस्स्वस्थो भवेयम् इत्युत्पन्नमोक्षरागस्स एव तत्साधने
प्रवर्तते। स साधनानुष्ठानेन यद्यहमेव न भविष्यामीत्यवगच्छेत्; अपसर्पेदेवासौ मोक्षकथाप्रस्तावात्। ततश्चाधिकारिविरहादेव सर्वं मोक्षशास्त्रमप्रमाणं स्यात्। अहमुपलक्षितं प्रकाशमात्रमपवर्गेऽवतिष्ठत
इति चेत्; किमनेन? मयि नष्टेऽपि किमपि प्रकाशमात्रमपवर्गेऽवतिष्ठत इति मत्वा न हि कश्चित्
बुद्धिपूर्वकारी प्रयतते। अतोऽहमर्थस्यैव ज्ञातृतया सिद्ध्यत: प्रत्यगात्मत्वम्। स च प्रत्यगात्मा
मुक्तावप्यहमित्येव प्रकाशते, स्वस्मै प्रकाशमानत्वात्, यो य: स्वस्मै प्रकाशते स सर्वोऽहमित्येव
प्रकाशते यथा तथावभासमानत्वेनोभयवादिसम्मतस्संसार्यात्मा। य: पुनरहमिति न चकास्ति; नासौ स्वस्मै प्रकाशते, यथा घटादि:। स्वस्मै प्रकाशते चायं मुक्तात्मा; तस्मादहमित्येव प्रकाशते।।
न        चाहमिति        प्रकाशमानत्वेन        तस्याज्ञत्वसंसारित्वादिप्रसङ्ग:।        मोक्षविरोधात्,
अज्ञत्वाद्यहेतुत्वाच्चाहंप्रत्ययस्य।        अज्ञानं        नाम        स्वरूपाज्ञानमन्यथा        ज्ञानं        विपरीतज्ञानं        वा।
अहिमत्येवाऽत्मनस्स्वरूपमिति स्वरूपज्ञानरूपोऽहंप्रत्ययो नाज्ञत्वमापादयति, कुतस्संसारित्वम्। अपि तु तद्विरोधित्वान्नाशयत्येव।
ब्रह्मात्मभावापरोक्ष्यनिर्धूतनिरवशेषाविद्यानामपि वामदेवादीनामहमित्येव आत्मानुभवदर्शनाच्च। श्रूयते हि - तद्धैतत्पश्यन्नृषिर्वामदेव: प्रतिपेदे अहं मनुरभवं सूर्यश्च (बृ.3.4.10) इति, अहमेक:
प्रथममासं वर्तामि च भविष्यामि च (अथर्व.शि.उ.9.खण्डे) इत्यादि। सकलेतराज्ञानविरोधिन: सच्छब्दप्रत्ययमात्रभाज: परस्य ब्रह्मणो व्यवहारोऽप्येवमेव हन्ताहमिमास्तिस्रो देवता: (छा.6.3.2),
बहु स्यां प्रजायेय (तै.आन.6.2), स ईक्षत लोकान्नु सृजा इति;  (ऐत 1.1.1),  तथा
यस्मात्क्षरमतीतोऽहमक्षरादपि चोत्तम:। अतोऽस्मि लोके वेदे च प्रथित: पुरुषोत्तम: (भ.गी.15.18),
अहमात्मा गुडाकेश (भ.गी. 10.20), न त्वेवाहं जातु नासम् (भ.गी. 2.12), अहं कृत्स्नस्य जगत: प्रभव: प्रलयस्तथा (भ.गी.7.6), अहं सर्वस्य प्रभवो मत्तस्सर्वं प्रवर्तते (भ.गी.10.8), तेषामहं समुद्धर्ता मृत्युसंसारसागरात् (भ.गी.12.7), अहं बीजप्रद: पिता (भ.गी.14.4), वेदाहं समतीतानि - (भ.गी.7.26) इत्यादिषु।।
यद्यहमित्येवात्मन: स्वरूपम्, कथं तर्ह्यहङ्कारस्य क्षेत्रान्तर्भावो भगवतोपदिश्यते । महाभूतान्यहंकारो
बुद्धिरव्यक्तमेव        च        (भ.गीता.13.5)        इति।        उच्यते,        स्वरूपोपदेशेषु        सर्वेष्वहमित्येवोपदेशात् तथैवात्मस्वरूपप्रतिपत्तेश्चाहमित्येव प्रत्यगात्मनस्स्वरूपम्। अव्यक्तपरिणामभेदस्य अहंकारस्य क्षेत्रान्तर्भावो
भगवतैवोपदिश्यते। स त्वनात्मनि देहेऽहंभावकरणहेतुत्वेन अहंकार इत्युच्यते। अस्य त्वहंकारशब्दस्य
अभूततद्भावेऽर्थे च्विप्रत्ययमुत्पाद्य व्युत्पत्तिर्द्रष्टव्या। अयमेव त्वहंकार: उत्कृष्टजनावमानहेतुर्गर्वापरनामा
शास्त्रेषु बहुशो हेयतया प्रतिपाद्यते। तस्माद्बाधकापेताऽहंबुद्धिस्साक्षादात्मगोचरैव। शरीरगोचरा त्वहं
बुद्धिरविद्यैव। यथोक्तं भगवता पराशरेण श्रूयतां चाप्यविद्याया: स्वरूपं कुलनन्दन । अनात्मन्यात्मबुद्धिर्या
(वि.पु.6.7.10.11) - इति । यदि ज्ञप्तिमात्रमेवाऽत्मा, तदाऽनात्मन्यात्माभिमाने शरीरे ज्ञप्तिमात्र-
प्रतिभासस्स्यात्, न ज्ञातृत्वप्रतिभास:। तस्माज्ज्ञाताऽहमर्थ एवाऽऽत्मा तदुक्तम् -
अत: प्रत्यक्षसिद्धत्वादुक्तन्यायागमान्वयात्।
अविद्यायोगतश्चाऽत्मा ज्ञाताऽहमिति भासते।। इति।।
देहेन्द्रियमन: प्राणधीभ्योऽन्योऽनन्यसाधन:।
नित्यो व्यापी प्रतिक्षेत्रमात्मा भिन्नस्स्वतस्सुखी।। (आत्मसिद्धौ) इति।
अनन्यसाधन: - स्वप्रकाश:। व्यापी - अतिसूक्ष्मतया सर्वाचेतनान्त:प्रवेशनस्वभाव:।। यदुक्तम् -        दोषमूलत्वेनान्यथासिद्धिसम्भावनया सकलभेदावलम्बिप्रत्यक्षस्य शास्त्रबाध्यत्वम् -
कोऽयं दोष इति वक्तव्यम्, यन्मूलतया प्रत्यक्षस्यान्यथासिद्धि:। अनादिभेदवासनैव हि दोष इति
चेत्; भेदवासनायास्तिमिरादिवद्यथावस्थितवस्तुविपरीतज्ञानहेतुत्वं किमन्यत्र ज्ञातपूर्वम्? अनेनैव शास्त्रविरोधेन ज्ञास्यत इति चेत्; न, अन्योन्याश्रयणात्, शास्त्रस्य निरस्तनिखिलविशेषवस्तुबोधित्वनिश्चये सति
भेदवासानाया दोषत्वनिश्चय:, भेदवासनाया दोषत्वनिश्चये सति शास्त्रस्य निरस्तनिखिलविशेषवस्तु-
बोधित्वनिश्चय इति। किञ्च, यदि भेदवासनामूलत्वेन प्रत्यक्षस्य विपरीतार्थत्वम्; शास्त्रमपि तन्मूलत्वेन तथैव स्यात्।
अथोच्येत - दोषमूलत्वेऽपि शास्त्रस्य प्रत्यक्षावगतसकलभेदनिरसनज्ञानहेतुत्वेन परत्वात्तत्प्रत्यक्षस्य
बाधकम् - इति। तन्न, दोषमूलत्वे ज्ञाते सति परत्वमकिञ्चित्करम्। रज्जुसर्पज्ञाननिमित्तभये सति
भ्रान्तोऽयमिति परिज्ञातेन केनचित् नायं सर्पो मा भैषी: इत्युक्तेऽपि भयानिवृत्तिदर्शनात्। शास्त्रस्य च दोषमूलत्वं श्रवणवेलायामेव ज्ञातम्। श्रवणावगतनिखिलभेदोपमर्दिब्रह्मात्मैकत्वविज्ञानाभ्यासरूपत्वान्मननादे:।।
अपि च इदं शास्त्रम्, एतच्चासम्भाव्यमानदोषम्, प्रत्यक्षं तु सम्भाव्यमानदोषमिति केनावगतं त्वया? न तावत्स्वतस्सिद्धा निर्धूतनिखिलविशेषाऽनुभूतिरिममर्थमवगमयति, तस्यास्सर्वविषयविरक्तत्वात्,
शास्त्रपक्षपातविरहाच्च। नाप्यैन्द्रियिकं प्रत्यक्षम्, दोषमूलत्वेन विपरीतार्थत्वात्। तन्मूलत्वादेव नान्यान्यपि
प्रमाणानि। अतस्स्वपक्षसाधनप्रमाणानभ्युपगमान्न स्वाभिमतार्थसिद्धि:।।
ननु व्यावहारिकप्रमाणप्रमेयव्यवहारोऽस्माकप्यस्त्येव, कोऽयं व्यावहारिको नाम? आपातप्रतीतिसिद्धो युक्तिभिर्निरूपितो न तथाऽवस्थित इति चेत्, किं तेन प्रयोजनम्? प्रमाणतया प्रतिपन्नेऽपि यौक्तिकबाधादेव प्रमाणकार्याभावात्। अथोच्येत - शास्त्रप्रत्यक्षयो: द्वयोरप्यविद्यामूलत्वेऽपि प्रत्यक्षविषयस्य
शास्त्रेण बाधो दृश्यते; शास्त्रविषयस्य सदद्वितीयब्रह्मण: पश्चात्तनबाधादर्शनेन निर्विशेषानुभूतिमात्रं
ब्रह्मैव परमार्थ: - इति। तदयुक्तम्, अबाधितस्यापि दोषमूलस्यापारमार्थ्यनिश्चयात्।
एतदुक्तं भवति - यथा सकलेतरकाचादिदोषरहितपुरुषान्तरागोचरगिरिगुहासु वसतस्तैमिरिकजनस्य
अज्ञातस्वतिमिरस्य सर्वस्य तिमिरदोषाविशेषेण द्विचन्द्रज्ञानमविशिष्टं जायते। न तत्र बाधकप्रत्ययोऽस्तीति न तन्मिथ्या न भवतीति        तद्विषयभूतं द्विचन्द्रत्वमपि मिथ्यैव। दोषो ह्ययथार्थज्ञानहेतु:। तथा
ब्रह्मज्ञानमविद्यामूलत्वेन बाधकज्ञानरहितमपि स्वविषयेण ब्रह्मणा सह मिथ्यैव - इति।        भवन्ति चात्र
प्रयोगा:, विवादाध्यासितं ब्रह्म मिथ्या, अविद्यावत उत्पन्नज्ञानविषयत्वात्, प्रपञ्चवत्। ब्रह्म मिथ्या,
ज्ञानविषयत्वात्, प्रपञ्चवत्। ब्रह्म मिथ्या, असत्यहेतुजन्यज्ञानविषयत्वात्, प्रपञ्चवदेव।
न  च  वाच्यं  स्वाप्नस्य  हस्त्यादिविज्ञानस्यासत्यस्य  परमार्थशुभाशुभप्रतिपत्तिहेतुभाववत्
अविद्यामूलत्वेनासत्यस्यापि शास्त्रस्य परमार्थभूतब्रह्मविषयप्रतिपत्तिहेतुभावो न विरुद्ध: - इति, स्वाप्नज्ञानस्यासत्यत्वाभावात्। तत्र हि विषयाणामेव मिथ्यात्वम्; तेषामेव हि बाधो दृश्यते; न ज्ञानस्य, न हि मया स्वप्नवेलायामनुभूतं ज्ञानमपि न विद्यत इति कस्यचिदपि प्रत्ययो जायते। दर्शनं तु विद्यते, अर्था न सन्तीति हि बाधकप्रत्यय:। मायाविनो मन्त्रौषधादिप्रभवं मायामयं ज्ञानं सत्यमेव
प्रीतेर्भयस्य च हेतु: तत्रापि ज्ञानस्याबाधितत्वात्। विषयेन्द्रियादिदोषजन्यं रज्ज्वादौ सर्पादिविज्ञानं सत्यमेव, भयादिहेतु:। सत्यैवादष्टेऽपि स्वात्मनि सर्पसन्निधानाद्दष्टबुुद्धि:, सत्यैव शङ्काविषबुद्धिर्मरणहेतुभूता।
वस्तुभूत एव जलादौ मुखादिप्रतिभासो वस्तुभूतमुखगतविशेषनिश्चय हेतु:। एषां संवेदनानामुत्पत्तिमत्त्वादर्थक्रियाकारित्वाच्च सत्यत्वमवसीयते। हस्त्यादीनाम्, अभावेऽपि कथं तद्बुद्धय: सत्या भवन्तीति चेत्, नैतत्, बुद्धीनां सालम्बनत्वमात्रनियमात्।
अर्थस्य प्रतिभासमानत्वमेव ह्यालम्बनत्वेऽपेक्षितम्; प्रतिभासमानता चास्त्येव दोषवशात्। स तु
बाधितोऽसत्य इत्यवसीयते। अबाधिता हि बुुद्धिस्सत्यैवेत्युक्तम्।।
रेखया वर्णप्रतिपत्तावपि नासत्यात्सत्यबुद्धि:, रेखायास्सत्यत्वात्। ननु वर्णात्मना प्रतिपन्ना रेखा
वर्णबुद्धिहेतु:। वर्णात्मता त्वसत्या। नैवम्, वर्णात्मताया असत्याया उपायत्वायोगात्। असतो निरुपाख्यस्य ह्युपायत्वं न दृष्टमनुपपन्नं च। अथ तस्यां वर्णबुद्धेरुपायत्वम्; एवं तर्ह्यसत्यात्सत्यबुद्धिर्न स्याद्बुद्धेस्सत्यत्वादेव।
उपायोपेययोरेकत्वप्रसक्तेश्च, उभयोर्वर्णबुद्धित्वाविशेषात्। रेखाया अविद्यमानवर्णात्मनोपायत्वे चैकस्यामेव
रेखायामविद्यमानसर्ववर्णात्मकत्वस्य सुलभत्वादेकरेखादर्शनात्सर्ववर्णप्रतिपत्तिस्स्यात्। अथ पिण्डविशेषे देवदत्तादिशब्दसंकेतवत् चक्षुर्ग्राह्यरेखाविशेषे श्रोत्रग्राह्यवर्णविशेषसंकेतवशाद्रेखाविशेषो वर्णविशेषबुद्धिहेतुरिति।
हन्त तर्हि सत्यादेव सत्यप्रतिपत्ति:; रेखायास्संकेतस्य च सत्यत्वात्, रेखागवयादपि सत्यगवयबुद्धिस्सादृश्य-
निबन्धना, सादृश्यं च सत्यमेव।।
न चैकरूपस्य शब्दस्य नादविशेषेणार्थभेदबुद्धिहेतुत्वेऽप्यसत्यात्सत्यप्रतिपत्ति:, नानानादाभिव्यक्तस्यैकस्यैव
शब्दस्य तत्तन्नादाभिव्यङ्ग्यस्वरूपेणार्थविशेषैस्सह संबन्धग्रहणवशादर्थभेदबुद्ध्युत्पत्तिहेतुत्वात्। शब्दस्यैकरूपत्वमपि न        साधीय:,        गकारादेर्बोधकस्यैव        श्रोत्रग्राह्यत्वेन        शब्दत्वात्।        अतोऽसत्याच्छास्त्रात्सत्यब्रह्मविषय-
प्रतिपत्तिर्दुरुपपादा।।
ननु न शास्त्रस्य गगनकुसुमवदसत्यत्वम्; प्रागद्वैतज्ञानात्सद्बुद्धिबोध्यत्वात्। उत्पन्ने तत्त्वज्ञाने ह्यसत्यत्वं शास्त्रस्य। न तदा शास्त्रं निरस्तनिखिलभेदचिन्मात्रब्रह्मज्ञानोपाय:। यदोपायस्तदा अस्त्येव
शास्त्रम्, अस्तीति बुद्धे:। नैवम्; असति शास्त्रे, अस्ति शास्त्रमिति बुद्धेर्मिथ्यात्वात्। तत: किम्? इदं तत:; मिथ्याभूतशास्त्रजन्यज्ञानस्य मिथ्यात्वेन तद्विषयस्यापि ब्रह्मणो मिथ्यात्वम्; यथा धूमबुद्ध्या गृहीतबाष्पजन्याग्निज्ञानस्य मिथ्यात्वेन  तद्विषयस्याग्नेरपि मिथ्यात्वम्। पश्चात्तनबाधादर्शनञ्चासिद्धम्;
शून्यमेव तत्त्वमितिवाक्येन तस्यापि बाधदर्शनात्। तत्तु भ्रान्तिमूलमिति चेत्, एतदपि भ्रान्तिमूलमिति त्वयैवोक्तम्। पाश्चत्त्यबाधादर्शनं तु तस्यैवेत्यलमप्रतिष्ठितकुतर्कपरिहसनेन।।
श्रुतिघट्ट:
यदुक्तम् वेदान्तवाक्यानि निर्विशेषज्ञानैकरसवस्तुमात्रप्रतिपादनपराणि, सदेव सोम्येदमग्र आसीत्
इत्येवमादीनि - इति तदयुक्तम्, एकविज्ञानेन सर्वविज्ञानप्रतिज्ञोपपादनमुखेन सच्छब्दवाच्यस्य परस्य
ब्रह्मणो जगदुपादानत्वम्, जगिन्निमत्तत्वम्, सर्वज्ञता, सर्वशक्तियोग:, सत्यसङ्कल्पत्वम्, सर्वान्तरत्वम्, सर्वाधारत्वम्, सर्वनियमनमित्याद्यनेककल्याणगुणविशिष्टताम्, कृत्स्नस्य जगतस्तदात्मकतां च प्रतिपाद्य, एवंभूतब्रह्मात्मकस्त्वमसीति श्वेतकेतुं प्रत्युपदेशाय प्रवृत्तत्वात्प्रकरणस्य। प्रपञ्चितश्चायमर्थो वेदार्थसंग्रहे।
अत्राप्यारम्भणाधिकरणे निपुणतरमुपपादियष्यते।।
परविद्यायास्सविशेषत्वव्यवस्थापनम्
अथ        परा        यया        तदक्षरम्        (मु.1.1.5)        इत्यत्रापि        प्राकृतान्        हेयगुणान्        प्रतिषिध्य नित्यत्वविभुत्वसूक्ष्मत्वसर्वगतत्वाव्ययत्वभूतयोनित्वसार्वज्ञ्यादिकल्याणगुणयोगऊ परस्य ब्रह्मण: प्रतिपादित:।।
सत्यं ज्ञानमनन्तं ब्रह्म इत्यत्रापि सामानाधिकरण्यस्यानेकविशेषणविशष्टैकार्थाभिधानव्युत्पत्त्या न निर्विशेषवस्तुसिद्धि:। प्रवृत्तिनिमित्तभेदेनैकार्थवृत्तित्वं हि सामानाधिकरण्यम्। तत्र सत्यज्ञानादि-
पदमुख्यार्थैर्गुणैस्तत्तद्गुणविरोध्याकारप्रत्यनीकाकारैर्वा एकस्मिन्नेवार्थे पदानां प्रवृत्तौ निमित्तभेदोऽवश्याश्रयणीय:।
इयांस्तु विशेष: - एकस्मिन् पक्षे पदानां मुख्यार्थता; अपरस्मिंश्च तेषां लक्षणा। न चाज्ञानादीनां
प्रत्यनीकता वस्तुस्वरूपमेव, एकेनैव पदेन स्वरूपं प्रतिपन्नमिति पदान्तरप्रयोगवैयर्थ्यात्। तथा सति सामानाधिकरण्यासिद्धिश्च, एकस्मिन् वस्तुनि वर्तमानानां पदानां निमित्तभेदानाश्रयणात्। न च, एकस्यैवार्थस्य विशेषणभेदेन विशिष्टताभेदादनेकार्थत्वं पदानां सामानाधिकरण्यविरोधि; एकस्यैव
वस्तुनोऽनेकविशेषणविशिष्टताप्रतिपादनपरत्वात्सामानाधिकरण्यस्य, भिन्नप्रवृत्तिनिमित्तानां शब्दानामेकस्मिन्नर्थे
वृत्तिस्सामानाधिकरण्यम् (कैयटे वृद्ध्याह्निके) इति हि शाब्दिका:।
यदुक्तम्, एकमेवाद्वितीयम् इत्यत्राद्वितीयपदं गुणतोऽपि, सद्वितीयतां न सहते; अतस्सर्वशाखा-
प्रत्ययन्यायेन कारणवाक्यानामद्वितीयवस्तुप्रतिपादनपरत्वमभ्युपगमनीयम्; कारणतयोपलिक्षतस्याद्वितीयस्य
ब्रह्मणो लक्षणमिदमुच्यते सत्यं ज्ञानमनन्तं ब्रह्म इति। अतो लिलक्षयिषितं ब्रह्म निर्गुणमेव; अन्यथा
निर्गुणम् (मन्त्रिकोपनिषत्) निरञ्जनम् (श्वे.6.19) इत्यादिभिर्विरोधश्च - इति तदनुपपन्नं; जगदुपादानस्य
ब्रह्मणस्स्वव्यतिरिक्ताधिष्ठात्रन्तरनिवारणेन विचित्रशक्तियोगप्रतिपादनपरत्वादद्वितीयपदस्य। तथैव विचित्रशक्तियोगमेवावगमयति - तदैक्षत बहुस्यां प्रजायेयेति तत्तेजोऽसृजत (छा.6.2.3) इत्यादि।
अविशेषेणाद्वितीयमित्युक्ते निमित्तान्तरमात्रनिषेध: कथं ज्ञायत इति चेत्, सिसृक्षोर्ब्रह्मण उपादानकारणत्वं सदेव सोम्येदमग्र आसीदेकमेव इति प्रतिपादितम्। कार्योत्पत्तिस्वाभाव्येन बुद्धिस्थं निमित्तान्तरमिति तदेवाद्वितीयपदेन निषिद्ध्यत इत्यवगम्यते। सर्वनिषेधे हि स्वाभ्युपगतास्सिषाधायिषिता नित्यत्वादयश्च निषिद्धास्स्यु:। सर्वशाखाप्रत्ययन्यायश्चात्र भवतो विपरीतफल:, सर्वशाखासु कारणान्वयिना सर्वज्ञत्वादीनां गुणानामत्रोपसंहारहेतुत्वात्। अत: कारणवाक्यस्वभावादपि सत्यं ज्ञानमनन्तं ब्रह्म इत्यनेन सविशेषमेव
प्रतिपाद्यत इति विज्ञायते।।
निर्गुणसगुणवाक्ययोर्विषयविभागेनाविरोध:
न च निर्गुणवाक्यविरोध:, प्राकृतहेयगुणविषयत्वात्तेषां निर्गुणं, निरञ्जनं, निष्कलं, निष्क्रियं,
शान्तम् इत्यादीनाम्। ज्ञानमात्रस्वरूपवादिन्योऽपि श्रुतयो ब्रह्मणो ज्ञानस्वरूपतामभिदधति; न तावता निर्विशेषज्ञानमात्रमेव        तत्त्वम्,        ज्ञातुरेव        ज्ञानस्वरूपत्वात्।        ज्ञानस्वरूपस्यैव        तस्य        ज्ञानाश्रयत्वं
मणिद्युमणिदीपादिवद्युक्तमेवेत्युक्तम्। ज्ञातृत्वमेव हि सर्वाश्श्रुतयो वदन्ति यस्सर्वज्ञस्सर्ववित् (मु.1.1.9)
तदैक्षत सेयं देवतैक्षत (छा.6.3.2), स ईक्षत लोकान्नु सृजा इति (ऐ.11), नित्यो नित्यानां
चेतनश्चेतनानामेको बहूनां यो विदधाति कामान् (कठ.2.5.13), ज्ञाज्ञौ द्वावजावीशनीशौ
(श्वे.1.9), तमीश्वराणां परमं महेश्वरं तं देवतानां परमं च दैवतम्।  पतिं पतीनां परमं
परस्ताद्विदाम देवं भुवनेशमीड्यम् (श्वे.6.7), न तस्य कार्य करणं च विद्यते न तत्समश्चाभ्यिधकश्च दृश्यते। पराऽस्य शक्तिर्विविधैव श्रूयते स्वाभाविकी ज्ञानबलक्रिया च (श्वे.6.8), एष
आत्माऽपहतपाप्मा विजरो विमृत्युर्विशोको विजिघत्सोऽपिपासस्सत्यकाम: सत्यसङ्कल्प: - (छा.8.1.5) - इत्याद्याश्श्रुतयो ज्ञातृत्वप्रमुखान् कल्याणगुणान् ज्ञानस्वरूपस्यैव ब्रह्मणस्स्वाभाविकान्वदन्ति, समस्तहेयरहिततां च। निर्गुणवाक्यानां सगुणवाक्यानां च विषयं अपहतपाप्मा इत्यादि अपिपास
इत्यन्तेन हेयगुणान् प्रतिषिद्ध्य सत्यकामस्सत्यसङ्कल्प: इति ब्रह्मण: कल्याणगुणान्विदधतीयं
श्रुतिरेव विविनक्तीति सगुणनिर्गुणवाक्ययोर्विरोधाभावादन्यतरस्य मिथ्याविषयताश्रयणमपि नाशङ्कनीयम्।।
आनन्दवल्ल्यास्सगुणविषयत्वम्
भीषाऽस्माद्वात: पवते (तै.आन.8.1) इत्यादिना ब्रह्मगुणानारभ्य ते ये शतम् (तै.आन.8.1)
इत्यनुक्रमेण क्षेत्रज्ञानन्दातिशयमुक्त्वा यतो वाचो निवर्तन्ते। अप्राप्य मनसा सह। आनन्दं ब्रह्मणो विद्वान् (तै.आन.9.1) इति ब्रह्मण: कल्याणगुणानन्त्यमत्यादरेण वदतीयं श्रुति:।।
सोेऽश्नुते सर्वान् कामान् सह ब्रह्मणा विपिश्चता (तै.आन.1.2) इति ब्रह्मवेदनफलमवगमयद्वाक्यं
परस्य विपिश्चतो ब्रह्मणो गुणानन्त्यं ब्रवीति। विपश्चिता ब्रह्मणा सह सर्वान् कामान् समश्नुते। काम्यन्त इति कामा: - कल्याणगुणा:। ब्रह्मणा सह तद्गुणान् सर्वानश्नुत इत्यर्थ:। दहरविद्यायां तस्मिन्यदन्तस्तदन्वेष्टव्यम् (छा.8.1.1) इतिवद्गुणप्राधान्यं वक्तुं सहशब्द:। फलोपासनयो: प्रकारैक्यम् यथाक्रतुरस्मिन् लोके पुरुषो भवति तथेत: प्रेत्य भवति (छा.3.14.1) इति श्रुत्यैव सिद्धम्।।
ज्ञेयत्वज्ञातृत्वनिषेधनिरास:
यस्यामतं तस्य मतम् ...... अविज्ञातं विजानताम् (केन.2.3) इति ब्रह्मणो ज्ञानाविषयत्वमुक्तम् चेत्; ब्रह्मविदाप्नोति परम् (तै.1.1) ब्रह्म वेद ब्रह्मैव भवति(मु.3.2.9) इति ज्ञानान्मोक्षोपदेशो न स्यात्। असन्नेव स भवति, असद्ब्रह्मेति वेद चेत्, अस्ति ब्रह्मेति चेद्वेद, सन्तमेनं ततो विदु: (तै.आन.6.11)  इति  ब्रह्मविषयज्ञानासद्भावसद्भावाभ्यात्मनाशमात्मसत्तां  च  वदति।  अतो
ब्रह्मविषयवेदनमेवापवर्गोपायं सर्वाश्श्रुतयो विदधति। ज्ञानं चोपासनात्मकम्। उपास्यञ्च ब्रह्म सगुणमित्युक्तम्।
यतो वाचो निवर्तन्ते। अप्राप्य मनसा सह (तै.आन.9.1) इति ब्रह्मणोऽनन्तस्यापरिच्छिन्नगुणस्य
वाङ्मनसयोरेतावदिति परिच्छेदायोग्यत्वश्रवणेन ब्रह्मैतावदिति ब्रह्मपरिच्छेदज्ञानवतां ब्रह्माविज्ञातममतमित्युक्तम्,
अपिरिच्छिन्नत्वाद्ब्रह्मण:। अन्यथा यस्यामतं तस्य मतम्, विज्ञातमविजानताम् इति मतत्वविज्ञातत्ववचनं तत्रैव विरुध्यते।।
यतु - न दृष्टेर्द्रष्टारं - न मतेर्मन्तारम् (बृ.5.4.उ) इति श्रुतिर्दृष्टेर्मतेर्व्यतिरिक्तं द्रष्टारं मन्तारं च प्रतिषेधति - इति; तदागन्तुकचैतन्यगुणयोगितया ज्ञातुरज्ञानस्वरूपतां कुतर्कसिद्धां मत्वा न तथाऽऽत्मानं पश्ये:, न मन्वीथा:; अपि तु द्रष्टारं मन्तारमप्यात्मानं दृष्टिमतिरूपमेव पश्येरित्यभिदधातीति
परिहृतम्। अथवा दृष्टेर्द्रष्टारं मतेर्मन्तारं जीवात्मानं प्रतिषिध्य सर्वभूतान्तरात्मानं परमात्मानमेवोपास्वेति
वाक्यार्थ:; अन्यथा विज्ञातारमरे केन विजानीयात् (बृृ.4.4.14) इत्यादिज्ञातृत्वश्रुतिविरोधश्च।।
आनन्दत्वानन्दित्वयोरविरोधत्वभेदतन्निषेधश्रुतीनामविरोधत्वसमर्थनम्
आनन्दो ब्रह्म (तै.भृ.6.1) इति आनन्दमात्रमेव ब्रह्मस्वरूपं प्रतीयत इति यदुक्तम् - तज्ज्ञानाश्रयस्य ब्रह्मणो ज्ञानं स्वरूपमिति वदतीति परिहृतम्। ज्ञानमेव ह्यनुकूलमानन्द इत्युच्यते। विज्ञानमानन्दं ब्रह्म (बृ.5.9.28) इत्यानन्दरूपमेव ज्ञानं ब्रह्मेत्यर्थ:। अत एव भवतामेकरसता।
अस्य ज्ञानस्वरूपस्यैव ज्ञातृत्वमपि श्रुतिशतसमधिगतमित्युक्तम्। तद्वदेव स एको ब्रह्मण आनन्द:
(तै.आन.8.4), आनन्दं ब्रह्मणो विद्वान् (तै.आन.9.1) इति व्यतिरेकनिर्देशाच्च नाऽनन्दमात्रं ब्रह्म;
अपि त्वानन्दि। ज्ञातृत्वमेव ह्यानन्दित्वम्।।
यदिदमुक्तम् यत्र हि द्वैतमिव भवति (बृ.4.4.14), नेह नानाऽस्ति किञ्चन। (बृ.6.4.19),
मृत्योस्स मृत्युमाप्नोति य इह नानेव पश्यति, यत्रत्वस्य सर्वमात्मैवाभूत्तत्केन कं पश्येत् (बृ.4.4.14) इति भेदनिषेधो बहुधा दृश्यत इति; तत्कृत्स्नस्य जगतो ब्रह्मकार्यतया तदन्तर्यामिकतया च तदात्मकत्वेनैक्यात्, तत्प्रत्यनीकनानात्वं प्रतिषिद्ध्यते। न पुन: बहु स्यां प्रजायेय इति
बहुभवनसङ्कल्पपूर्वकं ब्रह्मणो नानात्वं श्रुतिसिद्धं प्रतिषिध्यत इति परिहृतम्। नानात्वनिषेधादियमपरमार्थविषयेति चेत्; न, प्रत्यक्षादिसकलप्रमाणानवगतं नानात्वं दुरारोहं ब्रह्मण:
प्रतिपाद्य तदेव बाध्यत इत्युपहास्यमिदम्।।
यदा ह्येवैष एतस्मिन्नुदरमन्तरं कुरुते अथ तस्य भयं भवति (तै.आन.7.2), इति ब्रह्मणि नानात्वं पश्यतो भयप्राप्तिरिति यदुक्तम्; तदसत् सर्वं खल्विदं ब्रह्म तज्जलानिति शान्त उपासीत (छा.3.14.1) इति तन्नानात्वानुसन्धानस्य शान्तिहेतुत्वोपदेशात्। तथा हि सर्वस्य जगतस्तदुत्पत्तिस्थितिलयकर्मतया तदात्मकत्वानुसंधानेनात्र शान्तिर्विधीयते। अतो यथावस्थितदेवतिर्यङ्मनुष्यस्थावरादिभेदभिन्नं जगत् ब्रह्मात्मकमित्यनुसंधानस्य शान्तिहेतुतया अभयप्राप्ति-
हेतुत्वेन न भयहेतुत्व प्रसङ्ग:। एवं तर्हि अथ तस्य भयं भवति इति किमुच्यते; इदमुच्यते, यदा
ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां विन्दते। अथ सोऽभयं गतो भवति (तै.आन.7.2) इत्युभयप्राप्तिहेतुत्वेन ब्रह्मणि या प्रतिष्ठाऽभिहिता; तस्या विच्छेदे भयं भवतीति। यथोक्तं महर्षिभि: -
यन्मुहूर्तं क्षणां वाऽपि वासुदेवो न चिन्त्यते।
सा हानिस्तन्महच्छिद्रं सा भ्रान्तिस्सा च विक्रिया।। - (ग.पु.पूर्व.ख.2.22.22)
इत्यादि। ब्रह्मणि प्रतिष्ठाया अन्तरमवकाशो विच्छेद एव।।
यदुक्तम् न स्थानतोऽपि (ब्र.सू.3.3.11) इति सर्वविशेषरहितं ब्रह्मेति च वक्ष्यतीति; तन्न सविशेषं ब्रह्मेत्येव हि तत्र वक्ष्यति। माया मात्रं तु (ब्र.सू.3.3.3) इति च स्वाप्नानामप्यर्थानां जागिरतावस्थानुभूतपदार्थवैधर्म्येण मायामात्रत्वमुच्यत इति जागरितावस्थानुभूतानामिव पारमार्थिकत्वमेव
वक्ष्यति।।
पुराणघट्ट: सविशेषपरस्मृतिपुराणवचनानि
स्मृतिपुराणयोरपि निर्विशेषज्ञानमात्रमेव परमार्थोऽन्यदपारमार्थिकमिति प्रतीयत इति यदभिहितं तदसत् -
यो मामजमनादिं च वेत्ति लोकमहेश्वरम्।।        (भ.गी.10.3 )
मत्स्थानि सर्वभूतानि न चाहं तेष्ववस्थित:।। न च मत्स्थानि भूतानि पश्य मे योगमैश्चरम्।
भूतभृन्न च भूतस्थो ममाऽत्मा भूतभावन:।।        (भ.गी.9.अ.4-5)
अहं कृत्स्नस्य जगत: प्रभव: प्रलयस्तथा।।
मत्त: परतरं नान्यत्किञ्चिदस्ति धनञ्जय।
मयि सर्वमिदं प्रोतं सूत्रे मणिगणा इव।।        (भ.गी.7.6-7)
विष्टभ्याहमिदं कृत्स्नमेकांशेन स्थितो जगत्।।        (भ.गी.10अ.42)
उत्तम: पुरुषस्त्वन्य: परमात्मेत्युदाहृत:।
यो लोकत्रयमाविश्य बिभर्त्यव्यय ईश्वर:।। यस्मात्क्षरमतीतोऽहमक्षरादपि चोत्तम:।
अतोऽस्मि लोके वेदे च प्रथित: पुरुषोत्तम:।।        (भ.गी.15.17,18)
स सर्वभूतप्रकृतिं विकारान् गुणादिदोषांश्च मुने व्यतीत:।।
अतीतसर्वावरणोऽखिलात्मा तेनास्तृतं यद्भुवनान्तराले।। समस्तकल्याणगुणात्मकोऽसौ स्वशक्तिलेशोद्धृतभूतसर्ग:।
इच्छागृहीताभिमतोरुदेहस्संसाधिताशेषजगद्धितोऽसौ।। तेजोबलैश्वर्यमहावबोधसुवीर्यशक्त्यादिगुणैकराशि:।
पर: पराणां सकला न यत्र क्लेशादयस्सन्ति परावरेशे।। स ईश्वरो व्यष्टिसमष्टिरूपोऽव्यक्तस्वरूप: प्रकटस्वरूप:। सर्वेश्वरस्सर्वदृक्सर्ववेत्ता समस्तशक्ति: परमेश्वराख्य:।। संज्ञायते येन तदस्तदोषं शुद्धं परं निर्मलमेकरूपम्।
संदृश्यते वाऽप्यधिगम्यते वा तज्ज्ञानमज्ञानमतोऽन्यदुक्तम्।
(वि.पु.6.5.83,84,85,86,87)
शुद्धे महाविभूत्याख्ये परे ब्रह्मणि शब्द्यते ।
मैत्रेय भगवच्छब्दस्सर्वकारणकारणे।। सम्भर्तेति तथा भर्ता भकारोऽर्थद्वयान्वित:। नेता गमियता स्रष्टा गकारार्थस्तथा मुने।। ऐश्वर्यस्य समग्रस्य वीर्यस्य यशसश्श्रिय:। ज्ञानवैराग्ययोश्चैव षण्णां भग इतीरणा।।
श्रीभाष्यम्        जिज्ञासाधिकरणम्
वसन्ति तत्र भूतानि भूतात्मन्यखिलात्मनि।        
स च भूतेष्वशेषेषु वकारार्थस्ततोऽव्यय:।।        (वि.पु.6.59.72,73,74,75)
ज्ञानशक्तिबलैश्वर्यवीर्यतेजांस्यशेषत:।        
भगवच्छब्दवाच्यानि विना हेयैर्गुणादिभि:।।        (वि.पु.6ं.5.79)
एवमेष महाशब्दो मैत्रेय भगवानिति।        
परमब्रह्मभूतस्य वासुदेवस्य नान्यग:।।        
तत्र पूज्यपदार्थोक्ति: परिभाषासमन्वित:।        
शब्दोऽयं नोपचारेण ह्यन्यत्र ह्युपचारत:।।        (वि.पु.6.5.76,77)
समस्ताश्शक्तायश्चैता नृप यत्र प्रतिष्ठिता:।        
तद्विश्वरूपवैरूप्यं रूपमन्यद्धरेर्महत्।        
समस्तशक्तिरूपाणि तत्करोति जनेश्वर।        
देवतिर्यङ्मनुष्याख्याश्चेष्टावन्ति स्वलीलया।        
जगतामुपकाराय न सा कर्मनिमित्तजा।        
चेष्टा तस्याप्रमेयस्य व्यापिन्यव्याहतात्मिका।।        (वि.पु.6.7.70,71,72)
एवंप्रकारममलं नित्यं व्यापकमक्षयम्।        
समस्तहेयरहितं विष्ण्वाख्यं परमं पदम्।।        (वि.पु.1ं.22.53)
पर: पराणां परम: परमात्माऽऽत्संस्थित:।        
रूपवर्णादिनिर्देशविशेषणविवर्जित: ।।        
अपक्ष्यविनाशाभ्यां परिणामर्द्धिजन्मभि:।        
वर्जितश्शक्यते वक्तुं यस्सदाऽस्तीति केवलम्।।        
सर्वत्रासौ समस्तं च वसत्यत्रेति वै यत:।        
श्रीभाष्यम्        जिज्ञासाधिकरणम्
ततस्स वासुदेवेति विद्वद्भि: परिपठ्यते ।।        (वि.पु.1.2.10,11,12)
तद्ब्रह्म परमं नित्यमजमक्षरमव्ययम्।        
एकस्वरूपं च सदा हेयाभावाच्च निर्मलम्।।        
तदेव सर्वमेवैतद्व्यक्ताव्यक्तस्य रूपवत्।        
तथा पुरुषरूपेण कालरूपेण च स्थितम्।।        (विष्णु.पु.1.2.13,14)
प्रकृतिर्या मयाऽऽख्याता व्यक्ताव्यक्तस्वरूपिणी।        
पुरुषश्चाप्युभावेतौ लीयेते परमात्मनि।।        
परमात्मा च सर्वेषामाधार: परमेश्वर:।        
विष्णुनामा स वेदेषु वेदान्तेषु च गीयते।।        (वि.पु.6.4.39,40)
द्वे रूपे ब्रह्मणस्तस्य मूर्तं चामूर्तमेव च।        
क्षराक्षरस्वरूपे ते सर्वभूतेषु च स्थिते।।        
अक्षरं तत्परं ब्रह्म क्षरं सर्वमिदं जगत्।        
एकदेशस्थितस्याग्नेर्ज्योत्स्ना विस्तारिणी यथा।।        
परस्य ब्रह्मणश्शक्तिस्तथेदमखिलं जगत्।।        (वि.पु.1.22.55,56,57)
विष्णुशक्ति: परा प्रोक्ता क्षेत्रज्ञाख्या तथाऽपरा।        
अविद्या कर्मसंज्ञाऽन्या तृतीयाशक्तिरिष्यते।।        
यया क्षेत्रज्ञशक्तिस्सा वेष्टिता नृप सर्वगा।        
संसारतापानखिलानवाप्नोत्यतिसन्ततान्।।        
तया तिरोहितत्वाच्च शक्ति: क्षेत्रज्ञसंज्ञिता।        
सर्वभूतेषु भूपाल तारतम्येन वर्तते।।        (वि.पु.6.7.61,62,63)
प्रधानं च पुमांश्चैव सर्वभूतात्मभूतया।        
विष्णुशक्त्या महाबुद्धे वृतौ संश्रयधर्मिणौ।।        
तयोस्सैव पृथग्भावकारणं संश्रयस्य च।।        
यथा सक्तं जले वातो बिभर्ति कणिकाशतम्।        
शक्तिस्साऽपि तथा विष्णो: प्रधानपुरुषात्मन:।।        (विष्णु.पु.2.7.29.30,31)
तदेतदक्षयं नित्यं जगन्मुनिवराखिलम्।        
आविर्भावतिरोभावजन्मनाशविकल्पवत्।।        (वि.पु.1.22.60 )
इत्यादिना परं ब्रह्म स्वभावत एव निरस्तनिखिलदोषगन्धं समस्तकल्याणगुणात्मकं जगदुत्पत्तिस्थितिसंहारान्त:प्रवेशनियमनादिलीलं प्रतिपाद्य कृत्स्नस्य  चिदचिद्वस्तुन: सर्वावस्थावस्थितस्य,
पारमार्थिकस्यैव परस्य ब्रह्मणश्शरीरतया रूपत्वम्, शरीररूपतन्वंशशक्तिविभूत्यादिशब्दै: तत्तच्छब्दसामानाधिकरण्येन चाभिधाय तद्विभूतिभूतस्य चिद्वस्तुनस्स्वरूपेणावस्थितमचिन्मिश्रतया क्षेत्रज्ञरूपेण स्थितिं चोक्त्वा, क्षेत्रज्ञावस्थायां पुण्यपापात्मककर्मरूपाविद्यावेष्टितत्वेन स्वाभाविकज्ञानरूपत्व-
अननुसन्धानमचिद्रूपार्थाकारतया अनुसन्धानं च प्रतिपादितमिति, परं ब्रह्म सविशेषम्, तद्विभूतिभूतं जगदपि पारमार्थिकमेवेति ज्ञायते।।
परोक्तस्मृतिपुराणवचनानांसमीचीनार्थकथनम्
प्रत्यस्तिमतभेदम् इत्यत्र देवमनुष्यादिप्रकृतिपरिणामविशेषसंसृष्टस्याप्यात्मनस्स्वरूपं तद्गतभेदरहितत्वेन तद्भेदवाचिदेवादिशब्दागोचरं ज्ञानसत्तैकलक्षणं स्वसंवेद्यं योगयुङ्मनसो न गोचर इत्युच्यत इति, अनेन न प्रपञ्चापलाप:। कथमिदमवगम्यत इति चेत्; तदुच्यते - अस्मिन् प्रकरणे संसारैकभेषजतया योगमभिधाय योगावयवान् प्रत्याहारपर्यन्तांश्चोक्त्वा, धारणासिद्ध्यर्थं शुभाश्रयं वक्तुं परस्य ब्रह्मणो विष्णोश्शक्तिशब्दाभिधेयं रूपद्वयं मूर्तामूर्तविभागेन प्रतिपाद्य, तृतीयशक्तिरूपकर्माख्याविद्यावेष्टितम् अचिद्विशिष्टं क्षेत्रज्ञं मूर्ताख्यविभागं भावनात्रयान्वयादशुभमित्युक्त्वा, द्वितीयस्य कर्माख्याविद्याविरहिणोऽचिद्वियुक्तस्य ज्ञानैकाकारस्यामूर्ताख्यविभागस्य निष्पन्नयोगिध्येयतया योगयुङ्मनस: अनालम्बनतया स्वतश्शुद्धिविरहाच्च
शुभाश्रयत्वं प्रतिषिध्य, परशक्तिरूपमिदममूर्तमपरशक्तिरूपं क्षेत्रज्ञाख्यमूर्तं च परशक्तिरूपस्याऽत्मन:
क्षेत्रज्ञतापत्तिहेतुभूततृतीयशक्त्याख्यकर्मरूपाविद्या चेत्येतच्छक्तित्रयाश्रयो भगवदसाधारणम् आदित्यवर्णम्
इत्यादिवेदान्तसिद्धं मूर्तरूपं शुभाश्रय इत्युक्तम्। अत्र परिशुद्धात्मस्वरूपस्य शुभाश्रयतानर्हतां वक्तुं
प्रत्यस्तिमतभेदं यत् इत्युच्यते । तथाहि -
न तद्योगयुजां शक्यं नृप चिन्तयितुं यत:। द्वितीयं विष्णुसंज्ञस्य योगिध्येयं परं पदम् ।।
समस्ताश्शक्तयश्चैता: नृप यत्र प्रतिष्ठिता:। तद्विश्वरूपवैरूप्यं रूपमन्यद्धरेर्महत् ।।
- (विष्णु.पु.6.7.55,69,70)
इति च वदति। तथा चतुर्मुखसनकसनन्दनादीनां जगदन्तर्वर्तिनामविद्यावेष्टितत्वेन शुभाश्रयतानर्हतामुक्त्वा
बद्धानामेव पश्चाद्योगेनोद्भूतबोधानां स्वस्वरूपापन्नानां च स्वतश्शुद्धिविरहाद्भगवता शौनकेन शुभाश्रयता निषिद्धा -
आब्रह्मस्तम्भपर्यन्ता जगदन्तर्व्यवस्थिता:।
प्राणिन: कर्मजनितसंसारवशवर्तिन:।। यतस्ततो न ते ध्याने ध्यानिनामुपकारका:।
अविद्यान्तर्गतास्सर्वे ते हि संसारगोचरा:।।
पश्चादुद्भूतबोधाश्च ध्याने नैवोपकारका:। नैसर्गिको न वै बोधस्तेषामप्यन्यतो यत:।। तस्मात्तदमलं ब्रह्म निसर्गादेव बोधवत्।।
- (भविष्यत्पुराणान्तर्गतश्रीविष्णुधर्मे.104.23,24,25,26)
इत्यादिना परस्य ब्रह्मणो विष्णोस्स्वरूपं स्वासाधारणमेव शुभाश्रय इत्युक्तम्। अतोऽत्र न भेदापलाप:
प्रतीयते।।
ज्ञानस्वरूपम् इत्यत्रापि ज्ञानव्यतिरिक्तस्यार्थजातस्य कृत्स्नस्य न मिथ्यात्वं प्रतिपाद्यते, ज्ञानस्वरूपस्याऽत्मनो देवमनुष्याद्यर्थाकारेणावभासो भ्रान्तिरित्येतावन्मात्रवचनात्। न हि शुक्तिकाया
रजततयाऽवभासो भ्रान्तिरित्युक्ते जगति कृत्स्नं रजतजातं मिथ्या भवति। जगद्ब्रह्मणो: सामानाधिकरण्येनैक्यप्रतीते:, ब्रह्मणो ज्ञानस्वरूपस्यार्थाकारता भ्रान्तिरित्युक्ते सत्यर्थजातस्य कृत्स्नस्य मिथ्यात्वमुक्तं स्यादिति चेत्; तदसत्; अस्मिन् शास्त्रे परस्य ब्रह्मणो विष्णोर्निरस्ताज्ञानादिनिखिलदोषगन्धस्य समस्तकल्याणगुणात्मकस्य महाविभूते: प्रतिपन्नतया तस्य भ्रान्तिदर्शनासम्भवात्। सामानाधिकरण्येनैक्यप्रतिपादनं च बाधासहम्, अविरुद्धं चेत्यनन्तरमेवोपपादियष्यते। अतोऽयमपि श्लोको नार्थस्वरूपस्य बाधक:।।
उपबृंहणविधिनिरूपणम्
तथाहि - यतो वा इमानि भूतानि जायन्ते। येन जातानि जीवन्ति। यत्प्रयत्न्यभिसंविशन्ति। तद्विजिज्ञासस्व। तद्ब्रह्म (तै.उ.भृगु.1) इति जगज्जन्मादिकारणं ब्रह्मेत्यवसिते सति, इतिहासपुराणाभ्यां
वेदं समुपबृंहयेत्। बिभेत्यल्पश्रुताद्वेदो मामयं प्रतरिष्यति।। (महाभारतम् - आदि.प.1-273) इति
शास्त्रेणार्थस्य इतिहासपुराणाभ्यामुपबृंहणं कार्यमिति विज्ञायते। उपबृंहणं नाम विदितसकलवेदतदर्थानां स्वयोगमहिमसाक्षात्कृतवेदतत्त्वार्थानां        वाक्यैस्स्वावगतवेदवाक्यार्थव्यक्तीकरणम्।        सकलशाखागतस्य
वाक्यार्थस्याल्पभागश्रवणाद्दुरवगमत्वेन तेन विना निश्चयायोगादुपबृंहणं हि कार्यमेव।।
विष्णुपुराणप्राशस्त्यम्
तत्र        पुलस्त्यवसिष्ठवरप्रदानलब्धपरदेवतापारमार्थ्यज्ञानवतो        भगवत:        पराशरात्स्वावगत
वेदार्थोपबृंहणमिच्छन्मैत्रेय: परिपप्रच्छ -
सोऽहमिच्छामि धर्मज्ञ श्रोतुं त्वत्तो यथा जगत्।
बभूव भूयश्च यथा महाभाग भविष्यति।। यन्मयं च जगद्ब्रह्मन् यतश्चैतच्चराचरम्।
लीनमासीद्यथा यत्र लयमेष्यति यत्र च।।        (वि.पु.1.1.4,5)        इत्यादिना।।
अत्र ब्रह्मस्वरूपविशेषतद्विभूतिभेदप्रकारतदाराधनस्वरूपफलविशेषाश्च पृष्टा:। ब्रह्मस्वरूपविशेषप्रश्नेषु यतश्चैतच्चराचरमिति निमित्तोपादानयो: पृष्टत्वात् यन्मयमित्यनेन सृष्टिस्थितिलयकर्मभूतं जगत्किमात्मकमिति
पृष्टम्। तस्य चोत्तरं जगच्च स इति। इदं च तादात्म्यमन्तर्यामिरूपेणाऽत्मतया व्याप्तिकृतम्। न तु
व्याप्यव्यापकयोर्वस्त्वैक्यकृतम्। यन्मयमिति प्रश्नस्योत्तरत्वाज्जगच्च स इति सामानाधिकरण्यस्य। यन्मयमिति मयडत्र न विकारार्थ:, पृथक्प्रश्नवैयर्थ्यात्। नापि प्राणमयादिवत्स्वार्थिक:, जगच्च स
इत्युत्तरानुपपत्ते: तदा हि विष्णुरेवेत्युत्तरमभिवष्यत्। अत: प्राचुर्यार्थ एव। तत्प्रकृतवचने मयट्
(अष्टा.5.4.21) इति मयट्। कृत्स्नं च जगत्तच्छरीरतया तत्प्रचुरमेव। तस्माद्यन्मयमित्यस्य
प्रतिवचनं जगच्च स इति सामानाधिकरण्यं जगद्ब्रह्मणोश्शरीरात्मभावनिबन्धनमिति निश्चीयते।
अन्यथा निर्विशेषवस्तुप्रतिपादनपरे शास्त्रेऽभ्युपगम्यमाने सर्वाण्येतानि प्रश्नप्रतिवचनानि न सङ्गच्छन्ते। तद्विवरणरूपं कृत्स्नं च शास्त्रं न सङ्गच्छते। तथाहि सति प्रपञ्चभ्रमस्य किमधिष्ठानमित्येवं
रूपस्यैकस्य प्रश्नस्य निर्विशेषज्ञानमात्रमित्येवं रूपमेकमेवोत्तरं स्यात्। जगद्ब्रह्मणोरेकद्रव्यत्वपरे च
सामानाधिकरण्ये सत्यसङ्कल्पत्वादिकल्याणगुणैकतानता निखिलहेयप्रत्यनीकता च बाध्येत। सर्वाशुभास्पदं च ब्रह्म भवेत्। आत्मशरीरभाव एवेदं सामानाधिकरण्यं मुख्यवृत्तमिति स्थाप्यते।। अतो
विष्णोस्सकाशादुद्भूतं जगत्तत्रैव च स्थितम्।
स्थितिसंयमकर्ताऽसौ जगतोऽस्य जगच्च स: ।।        (वि.पु.1अं.1-अ.31श्लो.)
इति संग्रहेणोक्तमर्थं पर: पराणाम् इत्यारभ्य विस्तरेण वक्तुं परब्रह्मभूतं भगवन्तं विष्णुं स्वेनैव स्वरूपेणावस्थितम्        अविकाराय        इति        श्लोकेन        प्रथमं        प्रणम्य        तमेव        हिरण्यगर्भस्वावतार-
शङ्कररूपत्रिमूर्तिप्रधानकालक्षेत्रज्ञसमष्टिव्यष्टिरूपेणावस्थितं च नमस्करोति। तत्र ज्ञानस्वरूपम् इत्ययं
श्लोक: क्षेत्रज्ञव्यष्ट्यात्मनाऽवस्थितस्य परमात्मनस्स्वभावमाह। तस्मान्नात्र निर्विशेषवस्तुप्रतीति:।। यदि निर्विशेषज्ञानरूपब्रह्माधिष्ठानभ्रमप्रतिपादनपरं शास्त्रम्; तर्हि
निर्गुणस्याप्रमेयस्य शुद्धस्याप्यमलात्मन:।
कथं सर्गादिकर्तृत्वं ब्रह्मणोऽभ्युपगम्यते।। इति चोद्यं
शक्तयस्सर्वभगवानामचिन्त्यज्ञानगोचरा:। यतोऽतो ब्रह्मणस्तास्तु सर्गाद्या भावशक्तय:।।
भवन्ति तपतां श्रेष्ठ पावकस्य यथोष्णता।।        (वि.पु.1.3.1,2)
इति परिहारश्च न घटते। तथाहि सति - निर्गुणस्य ब्रह्मण: कथं सर्गादिकर्तृत्वम्? न ब्रह्मण:
पारमार्थिकस्सर्ग:; अपि तु भ्रान्तिपरिकल्पित: - इति चोद्यपरिहारौ स्याताम्। उत्पत्त्यादिकार्यं सत्त्वादिगुणयुक्तापरिपूर्णकर्मवश्येषु दृष्टमिति सत्त्वादिगुणरहितस्य परिपूर्णस्याकर्मवश्यस्य कर्मसम्बन्धानर्हस्य कथं सर्गादिकर्तृत्वमभ्युपगम्यत इति चोद्यम्। दृष्टसकलविसजातीयस्य ब्रह्मणो यथोदितस्वभावस्यैव जलादिविसजातीयस्याग्न्यादेरौष्ण्यादिशक्तियोगवत्सर्वशक्तियोगो न विरुध्यत इति परिहार:।।
परमार्थस्त्वमेवैक: इत्याद्यपि न कृत्स्नस्यापारमार्थ्यं वदति। अपि तु कृत्स्नस्य तदात्मकतया तद्व्यतिरेकेणावस्थितस्यापारमार्थ्यम्। तदेवोपपादयति - तवैष महिमा येन व्याप्तमेतच्चराचरम् (वि.पु.1अं.4अ.38.श्लो) इति। येन त्वयेदं चराचरं व्याप्तम्; अतस्त्वदात्मकमेवेदं सर्वमिति त्वदन्य: कोऽपि नास्ति। अतस्सर्वात्मतया त्वमेवैक: परमार्थ:। अत इदमुच्यते तवैष महिमा, या सर्वव्याप्ति:
- इति। अन्यथा तवैषा भ्रान्तिरिति वक्तव्यम्। जगत: पते त्वमित्यादीनां पदानां लक्षणा च स्यात्।
लीलया महीमुद्धरतो भगवतो महावराहस्य स्तुतिप्रकरणविरोधश्च।।
यत: कृत्स्नं जगत् ज्ञानात्मना त्वयाऽऽत्मतया व्याप्तत्वेन तव मूर्तम्। तस्मात्त्वदात्मकत्वानुभवसाधन- योगविरहिण एतत्केवलदेवमनुष्यादिरूपमिति भ्रान्तिज्ञानेन पश्यन्तीत्याह यदेतद्दृश्यते इति।। न केवलं
वस्तुतस्त्वदात्मकं        जगद्देवमनुष्याद्यात्मकमिति        दर्शनमेव        भ्रम:;        ज्ञानाकाराणामात्मनां देवमनुष्याद्यर्थाकारत्वदर्शनमपि भ्रम इत्याह ज्ञानस्वरूपमखिलम् इति।।
ये पुनर्बुद्धिमन्तो ज्ञानस्वरूपात्मविदस्सर्वस्य भगवदात्मकत्वानुभवसाधनयोगयोग्यपरिशुद्धमनसश्च ते देवमनुष्यादिप्रकृतिपरिणामविशेषशरीररूपमिदमखिलं जगच्छरीरातिरिक्तज्ञानस्वरूपात्मकं त्वच्छरीरं च
पश्यन्तीत्याह ये तु ज्ञानविद: इति। अन्यथा श्लोकानां पौनरुक्त्यम्, पदानां लक्षणा, अर्थविरोध:,
प्रकरणविरोध:, शास्त्रतात्पर्यविरोधश्च।।
प्रकार्यद्वैतप्रकाराद्वैतविवेक:
तस्यात्मपरदेहेषु सतोऽप्येकमयम् इत्यत्र सर्वेष्वात्मसु ज्ञानैकाकारतया समानेषु सत्सु देवमनुष्यादिप्रकृतिपरिणामविशेषरूपपिण्डसंसर्गकृतमात्मसु देवाद्याकारेण द्वैतदर्शनमतथ्यमित्युच्यते। पिण्डगतमात्मगतमपि द्वैतं न प्रतिषिध्यते। देवमनुष्यादिविविधविचित्रपिण्डेषु वर्तमानं सर्वमात्मवस्तु सममित्यर्थ:। यथोक्तं भगवता शुनि चैव श्वपाके च पण्डितास्समदर्शिन: (भ.गी.5.18) निर्दोषं हि समं ब्रह्म (भ.गी.5.19) इत्यादिषु । तस्यात्मपरदेहेषु सतोऽपि इति देहातिरिक्ते वस्तुनि स्वपरविभागस्योक्तत्वात् ।।
यद्यन्योऽस्ति पर: कोऽपि इत्यत्रापि नात्मैक्यं प्रतीयते; यदि मत्त: पर: कोऽप्यन्य
इत्येकस्मिन्नर्थे परशब्दान्यशब्दयो: प्रयोगायोगात् तत्र परशब्दस्स्वव्यतिरिक्तात्मवचन:। अन्यशब्दस्तस्यापि ज्ञानैकाकारत्वादन्याकारत्वप्रतिषेधार्थ:।  एतदुक्तं  भवति -  यदि  मद्व्यतिरिक्त:  कोऽप्यात्मा
मदाकारभूतज्ञानाकारादन्याकारोऽस्ति, तदाऽहमेवमाकार:; अयञ्चान्यादृशाकार इति शक्यते व्यपदेष्टुम्; न चैवमस्ति; सर्वेषां ज्ञानैकाकारत्वेन समानत्वादेवेति।।
वेणुरन्ध्रविभेदेन इत्यत्राप्याकारवैषम्यमात्मनां न स्वरूपकृतम्। अपि तु देवादिपिण्डप्रवेशकृतम्
इत्युपदिश्यते; नात्मैक्यम्। दृष्टान्ते चानेकरन्ध्रवर्तिनां वाय्वंशानां न स्वरूपैक्यम्; अपित्वाकारसाम्यमेव। तेषां वायुत्वेनैकाकाराणां रन्ध्रभेदनिष्क्रमणकृतो हि षड्जादिसंज्ञाभेद:। एवमात्मनां देवादिसंज्ञाभेद: यथा तैजसाप्यपार्थिवद्रव्यांशभूतानां पदार्थानां तत्तद्द्रव्यत्वेनैक्यमेव; न स्वरूपैक्यम्। तथा वायवीयानामंशानामपि स्वरूपभेदोऽवर्जनीय:।।
सोऽहं स च त्वम् इति सर्वात्मनां पूर्वोक्तं ज्ञानाकारत्वं तच्छब्देन परामृश्य तत्सामानाधिकरण्येनाहं त्वमित्यादीनामर्थानां ज्ञानमेवाऽकार इत्युपसंहरन् देवाद्याकारभेदेनाऽत्मसु भेदमोहं परित्यजेत्याह। अन्यथा देहातिररिक्तात्मोपदेश्यस्वरूपे अहं त्वं सर्वमेतदात्मस्वरूपमिति भेदनिर्देशो न घटते। अहं त्वमादिशब्दानामुपलक्ष्येण सर्वमेतदात्मस्वरूपमित्यनेन सामानाधिकरण्यादुपलक्षणत्वमपि न सङ्गच्छते। सोऽपि यथोपदेशमकरोदित्याह तत्याज भेदं परमार्थदृष्टि: इति। कुतश्चैष निर्णय इति चेत् देहात्मविवेकविषयत्वादुपदेशस्य। तच्च पिण्ड: पृथग्यत: पुंसश्शिर: पाण्यादिलक्षण: (वि.पु.2अं.13.अ.89
श्लो) इति प्रक्रमात्।।
विभेदजनकेऽज्ञाने इति च नात्मस्वरूपैक्यपरम्। नापि जीवपरयो: आत्मस्वरूपैक्यमुक्तरीत्या निषिद्धम्। जीवपरयोरपि स्वरूपैक्यं देहात्मनोरिव न सम्भवति। तथाच श्रुति: द्वा सुपर्णा सयुजा सखाया समानं वृक्षं परिषस्वजाते। तयोरन्य: पिप्पलं स्वाद्वत्त्यनश्नन्नन्यो अभिचाकशीति (मु.3.1.1), ऋतं पिबन्तौ सुकृतस्य लोके गुहां प्रविष्टौ परमे परार्ध्ये । छायातपौ ब्रह्मविदो
वदन्ति पञ्चाग्नयो ये च त्रिणाचिकेता:।। (कठ. 2.1) अन्त: प्रविष्टश्शास्ता जनानां सर्वात्मा
(यजुरारण्यके.3.20.) इत्याद्या:। अस्मिन्नपि शास्त्रे स सर्वभूतप्रकृतिं विकारान् गुणादिदोषांश्च
मुने व्यतीत:। अतीतसर्वावरणोऽखिलात्मा तेनाऽस्तृतं यद्भुवनान्तराले, समस्तकल्याणगुणात्मकोऽसौ,
पर: पराणां सकला न यत्र क्लेशादयस्सन्ति परावरेशे (वि.पु.6.5.83,84,85) अविद्या कर्मसंज्ञाऽन्या तृतीया शक्तिरिष्यते। यया क्षेत्रज्ञशक्तिस्सा वेष्टिता नृप सर्वगा (वि.पु.6.7.61,62)
इति भेदव्यपदेशात्, उभयेऽपि हि भेदेनैनमधीयते (ब्र.सू.1.2.21), भेदव्यपदेशाच्चान्य: (ब्र.सू.1.2.22),
अधिकं तु भेदनिर्देशात् (ब्र.सू.2.1.21) इत्यादिसूत्रेषु च य आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरं य आत्मानमन्तो यमयति (बृ.5.7.22), प्राज्ञेनात्मना सम्परिष्वक्त: (बृ.6.3.21), प्राज्ञेनाऽत्मनाऽन्वारूढ: (बृ.6.3.35) इत्यादिभिरुभयोरन्योन्यप्रत्यनीकाकारेण स्वरूपनिर्णयात्।
मुक्तौ जीवब्रह्मणो: स्वरूपैक्यनिरास:
नापि        साधनानुष्ठानेन        निर्मुक्ताविद्यस्य        परेण        स्वरूपैक्यसम्भव:;        अविद्याश्रयत्वयोग्यस्य तदनर्हत्वासम्भवात्। यथोक्तम् -
परमात्मात्मनोर्योग: परमार्थ इतीष्यते।
मिथ्यैतदन्यद्द्रव्यं हि नैति तद्द्रव्यतां यत:।। इति।।        (वि.पु.2.14.27)
मुक्तस्य तु तद्धर्मतापत्तिरेवेति भगवद्गीतासूक्तम् -
इदं ज्ञानमुपाश्रित्य मम साधर्म्यमागता:।
सर्गेऽपि नोपजायन्ते प्रलये न व्यथन्ति च ।। इति ।।        (भ.गी.14.2)
आत्मभावं नयत्येनं तद्ब्रह्म ध्यायिनं मुने ।
विकार्यमात्मनश्शक्त्या लोहमाकर्षको यथा ।। इति।।        (वि.पु.6.7.3)
आत्मभावम्        -        आत्मनस्स्वभावम्।        नह्याकर्षकस्वरूपापत्तिराकृष्यमाणस्य।        वक्ष्यति        च
जगद्व्यापारवर्जं प्रकरणादसन्निहितत्वाच्च (ब्र.सू.4.4.17), भोगमात्रसाम्यलिङ्गाच्च (शारी.4.4.21),
मुक्तोपसृप्यव्यपदेशाच्च (शारी.1.3.2) इति। वृत्तिरपि जगद्व्यापारवर्जं समानो ज्योतिषा (बोधायनवृत्ति:)
इति। द्रमिडभाष्यकारश्च देवतासायुज्यादशरीरस्यापि देवतावत्सर्वार्थसिद्धिस्स्यात् (ब्रह्मनन्दि) इत्याह।
श्रुतयश्च य इहात्मानमनुविद्य व्रजन्त्येतांश्च सत्यान् कामांस्तेषां सर्वेषु लोकेषु कामचारो भवति (छां.8.प्र.1.ख.6), ब्रह्मविदाप्नोति परम् सोऽश्नुते सर्वान् कामान् सह। ब्रह्मणा विपिश्चता (तै.आन.1अनु.1,2), एतमानन्दमयमात्मानमुपसंक्रम्य। इमान् लोकान् कामान्नी कामरूप्यनुसञ्चरन् (तै.भृगु.10अनु.5), स तत्र पर्येति (छा.8.12.3), रसो वै स:। रसं ह्येवायं लब्ध्वाऽऽनन्दी
भवति (तै.आ.7.अनु.1), यथा नद्य: स्यन्दमानास्समुद्रे अस्तं गच्छन्ति नामरूपे विहाय। तथा विद्वान्नामरूपाद्विमुक्त: परात्परं पुरुषमुपैति दिव्यम् (मु.3.2.8), तदा विद्वान् पुण्यपापे विधूय निरञ्जन: परमं साम्यमुपैति (मु.3.1.3) इत्याद्या:।
परविद्यासु सर्वासु सगुणमेव ब्रह्मोपास्यम्। फलं चैकरूपमेव। अतो विद्याविकल्प इति सूत्रकारेणैव आनन्दादय: प्रधानस्य (ब्र.सू.3.3.11), विकल्पोऽविशिष्टफलत्वात् (ब्र.सू.3.3.75)
इत्यादिषूक्तम्। वाक्यकारेण च सगुणस्यैवोपास्यत्वं विद्याविकल्पश्चोक्त: - युक्तं तद्गुणकोपासनात्
इति। भाष्यकृता व्याख्यातं च यद्यपि        सच्चित्त: इत्यादिना। ब्रह्म वेद ब्रह्मैव भवति (मु.3.2.9)
इत्यत्रापि नामरूपाद्विमुक्त: परात्परं पुरुषमुपैति दिव्यम् (मु.3.2.8), निरञ्जन: परमं साम्यमुपैति
(मु.3.1.3), परं ज्योतिरुपसंपद्य स्वेन रूपेणाभिनिष्पद्यते (छा.8.12.2) इत्यादिभिरैकार्थ्यात्
प्राकृतनामरूपाभ्यां विनिर्मुक्तस्य निरस्ततत्कृतभेदस्य ज्ञानैकाकारतया ब्रह्मप्रकारतोच्यते। प्रकारैक्ये च तत्त्वव्यवहारो मुख्य एव; यथा सेयं गौरिति।।
अत्रापि विज्ञानं  प्रापकं   प्राप्ये   परे   ब्रह्मणि  पार्थिव।  प्रापणीयस्तथैवाऽत्मा
प्रक्षीणाशेषभावन:।। (वि.पु.6.7.93) इति।। परब्रह्मध्यानादात्मा परब्रह्मवत् प्रक्षीणाशेषभावन: - कर्मभावनाब्रह्माभावनोभयभावनेति भावनात्रयरहित: प्रापणीय इत्यभिधाय, क्षेत्रज्ञ: करणी ज्ञानं करणं तस्य वै द्विज। निष्पाद्य मुक्तिकार्यं हि कृतकृत्यं निवर्तयेत्।। (वि.पु.6.7.94) इति करणस्य
परब्रह्मध्यानरूपस्य प्रक्षीणाशेषभावनात्मस्वरूपप्राप्त्या कृतकृत्यत्वेन निवृत्तिवचनाद्यावत्सिद्ध्यनुष्ठेयम्
इत्युक्त्वा तद्भावभावमापन्नस्तदाऽसौ परमात्मना। भवत्यभेदी भेदश्च तस्याज्ञानकृतो भवेत्।। (वि.पु.6.7.93,94,95) इति मुक्तस्य स्वरूपमाह। तद्भाव: ब्रह्मणो भाव: स्वभाव:। न तु स्वरूपैक्यम्, तद्भावभावमापन्न इति द्वितीयभावशब्दानन्वयात् पूर्वोक्तार्थविरोधाच्च। यद्ब्रह्मण: प्रक्षीणाशेषभावनत्वं तदापत्ति: तद्भावभावापत्ति: । यदैवमापन्नस्तदाऽसौ परमात्मना अभेदी भवति भेदरहितो भवति। ज्ञनैकाकारतया परमात्मनैकप्रकारस्यास्य तस्माद्भेदो देवादिरूप:। तदन्वयोऽस्य कर्मरूपाज्ञानमूल:। न स्वरूपकृत: स तु देवादिभेद: परब्रह्मध्यानेन मूलभूताज्ञानरूपे कर्मणि विनष्टे हेत्वभावान्निवर्तत
इत्यभेदी भवति। यथोक्तम् - एकस्वरूप भेदस्तु बाह्यकर्मवृतिप्रज:। देवादिभेदेऽपध्वस्ते नास्त्येवावरणो
हि स:।। (वि.पु.2.14.33) इति।।
एतदेव विवृणोति विभेदजनकेऽज्ञाने नाशमात्यन्तिकं गते। आत्मानो ब्रह्मणो भेदमसन्तं क: करिष्यति इति। विभेद: - विविधो भेद: - देवतिर्यङ्मनुष्यस्थावरात्मक:। यथोक्तं शौनकेनापि चतुर्विधोऽपि भेदोऽयं मिथ्याज्ञाननिबन्धन: (विष्णुधर्म.100.21) इति। आत्मनि ज्ञानरूपे देवादिरूपविविधभेदहेतुभूतकर्माख्याज्ञाने परब्रह्मध्यानेनात्यन्तिकनाशं गते सति हेत्वभावादसन्तं परस्मात्
ब्रह्मण आत्मनो देवादिरूपभेदं क: करिष्यतीत्यर्थ:। अविद्या कर्मसंज्ञाऽन्या इति ह्यत्रैवोक्तम्।।
क्षेत्रज्ञं चापि मां विद्धि इत्यादिनाऽन्तर्यामिरूपेण सर्वस्याऽत्मतयैक्याभिधानम्। अन्यथा - क्षरस्सर्वाणि भूतानि कूटस्थोऽक्षर उच्यते। उत्तम: पुरुषस्त्वन्य: इत्यादिभिर्विरोध:। अन्तर्यामिरूपेण सर्वेषामात्मत्वं तत्रैव भगवताऽभिहितम् ईश्वरस्सर्वभूतानां हृद्देशेऽर्जुन तिष्ठति (भ.गी.18.61), सर्वस्य चाहं हृदि सन्निविष्ट: (भ.गी.15.15) इति च। अहमात्मा गुडाकेश सर्वभूताशयस्थित:
इति च तदेवोच्यते। भूतशब्दो ह्यात्मपर्यन्तदेहवचन:। यतस्सर्वेषामयमात्मा तत एव सर्वेषां तच्छरीरतया
पृथगवस्थानं प्रतिषिध्यते न तदस्ति विना यत्स्यात् इति; भगवद्विभूत्युपसंहारश्चायमिति तथैवाभ्युपगन्तव्यम्। तत इदमुच्यतेे -
यद्यद्विभूतिमत्सत्त्वं श्रीमदूर्जितमेव वा। तत्तदेवावगच्छ त्वं मम तेजोंऽशसम्भवम्। विष्टभ्याहमिदं कृत्स्नमेकांशेन स्थितो जगत् ।।   (भ.गी.10.41.42) इति।।
अतश्शास्त्रेषु न निर्विशेषवस्तुप्रतिपादनमस्ति । नाप्यर्थजातस्य भ्रान्तत्वप्रतिपादनम्। नापि चिदचिदीश्वराणां स्वरूपभेदनिषेध:।।
सप्तविधानुपपत्त्यारम्भ:
यदप्युच्यते निर्विशेषे स्वयंप्रकाशे वस्तुनि दोषपरिकल्पितमीशेशितव्या द्यनन्तविकल्पं सर्वं जगत्। दोषश्च स्वरूपतिरोधानविविधविचित्रविक्षेपकरी सदसदिनर्वचनीयाऽनाद्यविद्या। सा चावश्याभ्युपगमनीया; अनृतेन हि प्रत्यूढा: (छा.8.3.2) इत्यादिभि: श्रुतिभि:, ब्रह्मणस्तत्त्वमस्यादि
वाक्यसामानाधिकरण्यावगतजीवैक्यानुपपत्त्या च । सा तु न सती, भ्रान्तिबाधयोरयोगात्। नाप्यसती, ख्यातिबाधयोश्चायोगात्। अत: कोटिद्वयविनिर्मुक्तेयमविद्येति तत्त्वविद: - इति। तदयुक्तम्।।
आश्रयानुपपत्ति:
सा हि किमाश्रित्य भ्रमं जनयति? न तावज्जीवमाश्रित्य; अविद्यापरिकल्पितत्वात् जीवभावस्य। नापि ब्रह्माश्रित्य; तस्य स्वयंप्रकाशज्ञानस्वरूपत्वेन अविद्याविरोधित्वात्। सा हि ज्ञानबाध्याऽभिमता।।
ज्ञानरूपं परं ब्रह्म तन्निवर्त्यं मृषात्मकम्।
अज्ञानं चेत्तिरस्कुर्यात्क: प्रभुस्तन्निवर्तने।। ज्ञानं ब्रह्मेति चेत् ज्ञानमज्ञानस्य निवर्तकम्।
ब्रह्मवत्तत्प्रकाशत्वात्तदपि ह्यनिवर्तकम्।। ज्ञानं ब्रह्मेति विज्ञानमस्ति चेत्स्यात्प्रमेयता।
ब्रह्मणोऽननुभूतित्वं त्वदुक्त्यैव प्रसज्यते।।        (श्रीनाथमुनिश्लोका:)
ज्ञानस्वरूपं ब्रह्मेति ज्ञानं तस्या अविद्याया बाधकम्, न स्वरूपभूतं ज्ञानमिति चेन्न, उभयोरपि
ब्रह्मस्वरूपप्रकाशत्वे सत्यन्यतरस्याविद्याविरोधित्वमन्यतरस्य नेति विशेषानवगमात्।
एतदुक्तं        भवति        -        ज्ञानस्वरूपं ब्रह्मेत्यनेन        ज्ञानेन        ब्रह्मणि        यस्स्वभावोऽवगम्यते;        स
ब्रह्मणस्स्वयंप्रकाशत्वेन स्वयमेव प्रकाशत इत्यविद्याविरोधित्वे न कश्चिद्विशेषस्स्वरूपतद्विषयज्ञानयो: -
इति। किञ्च अनुभवस्वरूपस्य ब्रह्मणोऽनुभवान्तराननुभाव्यत्वेन भवतो न तद्विषयं ज्ञानमस्ति। अतो ज्ञानमज्ञानविरोधि चेत्स्वयमेव विरोधि भवतीति नास्या ब्रह्माश्रयत्वसंभव:। शुक्त्यादयस्तु स्वयाथात्म्यप्रकाशे स्वयमसमर्थास्स्वाज्ञानाविरोधिनस्तन्निवर्तने च ज्ञानान्तरमपेक्षन्ते। ब्रह्म तु स्वानुभवसिद्धस्वयाथात्म्यमिति
स्वाज्ञानविरोध्येव।        तत        एव        निवर्तकान्तरं        च        नापेक्षते।        अथोच्येत        -        ब्रह्मव्यतिरिक्तस्य मिथ्यात्वज्ञानमज्ञानविरोधि - इति। न; इदं ब्रह्मव्यतिरिक्तमिथ्यात्वज्ञानं किं ब्रह्म याथात्म्याज्ञानविरोधि?
उत प्रपञ्चसत्यत्वरूपाज्ञानविरोधीति विवेचनीयम्। न तावत् ब्रह्मयाथात्म्याज्ञानविरोधि, अतद्विषयत्वात् ज्ञानाज्ञानयोरेकविषयत्वेन हि विरोध:। प्रपञ्चमिथ्यात्वज्ञानं तत्सत्यत्वरूपाज्ञानेन विरुध्यते। तेन
प्रपञ्चसत्यत्वरूपाज्ञानमेव बाधितमिति ब्रह्मस्वरूपाज्ञानं तिष्ठत्येव। ब्रह्मस्वरूपाज्ञानं नाम तस्य सद्वितीयत्वमेव। तत्तु तद्व्यतिरिक्तस्य मिथ्यात्वज्ञानेन निवृत्तम्। स्वरूपं तु स्वानुभवसिद्धमिति चेन्न;
ब्रह्मणोऽद्वितीयत्वं स्वरूपं स्वानुभवसिद्धमिति        तद्विरोधि सद्वितीयत्वरूपाज्ञानं तद्बाधश्च न स्याताम्।
अद्वितीयत्वं धर्म इति चेन्न; अनुभवस्वरूपस्य ब्रह्मणोऽनुभाव्यधर्मविरहस्य भवतैव प्रतिपादितत्वात्।
अतो ज्ञानस्वरूपस्य ब्रह्मणो विरोधादेव नाज्ञानाश्रयत्वम्।।
तिरोधानानुपपत्ति:
किञ्च - अविद्यया प्रकाशैकस्वरूपं ब्रह्म तिरोहित्मििति वदता स्वरूपनाश एवोक्तस्स्यात् ।
प्रकाशतिरोधानं नाम प्रकाशोत्पत्तिप्रतिबन्धो विद्यमानस्य विनाशो वा। प्रकाशस्य अनुत्पाद्यत्वाभ्युपगमेन
प्रकाशतिरोधानं प्रकाशनाश एव।।
स्वरूपानुपपत्ति:
अपि च निर्विषया निराश्रया स्वप्रकाशेयमनुभूतिस्स्वाश्रयदोषवशादनन्ताश्रयमनन्त- विषयमात्मानमनुभवतीत्यत्र किमयं स्वाश्रयदोष: परमार्थभूत:? उतापरमार्थभूत इति विवेचनीयम्। न तावत्परमार्थ:, अुनभ्यपगमात्। नाप्यपरमार्थ:, तथा सति हि द्रष्टृत्वेन वा दृश्यत्वेन वा दृशित्वेन
वाभ्युपगमनीय:। न तावद्दृशि:, दृशिस्वरूपभेदानभ्युपगमात्; भ्रमाधिष्ठानभूतायास्तु साक्षाद्दृशेर्माध्यिमकपक्ष-
प्रसङ्गेनापारमार्थ्यानभ्युपगमाच्च। द्रष्टृदृश्ययोस्तदवच्छिन्नाया दृशेश्च काल्पनिकत्वेन मूलदोषान्तरापेक्षयाऽनवस्था स्यात्। अथैतत्परिजिहीर्षया परमार्थसती अनुभूतिरेव ब्रह्मरूपो दोष इति चेत्; ब्रह्मैव चेद्दोष:;
प्रपञ्चदर्शनस्यैव तन्मूलं स्यात्। किं प्रपञ्चतुल्याविद्यान्तरपरिकल्पनेन? ब्रह्मणो दोषत्वे सति तस्य नित्यत्वेनानिर्मोक्षश्च स्यात्। अतो यावद्ब्रह्मव्यतिरिक्तपारमार्थिकदोषानभ्युपगम:; न तावद्भ्रान्तिरुपपादिता
अनिर्वचनीयत्वानुपपत्ति:
अनिर्वचनीयत्वं च किमभिप्रेतम्। सदसद्विलक्षणत्वमिति चेत्, तथाविधस्य वस्तुन: प्रमाणशून्यत्वेन
अनिर्वचनीयतैव स्यात्। एतदुक्तं भवति - सर्वं हि वस्तुजातं प्रतीतिव्यवस्थाप्यम्। सर्वा च
प्रतीतिस्सदसदाकारा।        सदसदाकारायास्तु        प्रतीतेस्सदसद्विलणं        विषय        इत्यभ्युपगम्यमाने        सर्वं सर्वप्रतीतेर्विषयस्स्यात् - इति।।
प्रमाणानुपपत्ति:
अथ स्यात् - वस्तुस्वरूपतिरोधानकरमान्तरबाह्यरूपविविधाध्यासोपादानं सदसदिनर्वचनीयं अविद्या
अज्ञानादिपदवाच्यं वस्तुयाथात्म्यज्ञाननिवर्त्यं ज्ञानप्रागभावातिरेकेण भावरूपमेव किञ्चिद्वस्तु प्रत्यक्षानुमानाभ्यां
प्रतीयते।        तदुपहितब्रह्मोपादानश्चाविकारे        स्वप्रकाशचिन्मात्रवपुषि        तेनैव        तिरोहितस्वरूपे
प्रत्यगात्मन्यहङ्कारज्ञानज्ञेयविभागरूपोऽध्यास:। तस्यैवावस्थाविशेषेणाध्यासरूपे जगति ज्ञानबाध्य- सर्परजतादिवस्तु तत्तज्ज्ञानरूपाध्यासोऽपि जायते। कृत्स्नस्य मिथ्यारूपस्य तदुपादानत्वं च मिथ्याभूतस्यार्थस्य मिथ्याभूतमेव कारणं  भवितुमर्हतीति हेतुबलादवगम्यते। कारणाज्ञानविषयं प्रत्यक्षं तावत् अहमज्ञो
मामन्यं च न जानामि इत्यपरोक्षावभास:। अयं तु न ज्ञानप्रागभावविषय: स हि षष्ठप्रमाणगोचर:।
अयन्तु अहं सुखीतिवदपरोक्ष: अभावस्य प्रत्यक्षत्वाभ्युपगमेऽप्ययमनुभवो नात्मज्ञानाभावविषय:;
अनुभववेलायामपि ज्ञानस्य विद्यमानत्वात्, अविद्यमानत्वे ज्ञानाभावप्रतीत्यनुपपत्तेश्च।।
एतदुक्तं  भवति  -  अहमज्ञ  इत्यस्मिन्नुभवे  अहमित्यात्मनोऽभावधर्मितया  ज्ञानस्य  च
प्रतियोगितयाऽवगतिरस्ति वा, न वा? अस्ति चेद्विरोधादेव न ज्ञानाभावानुभवसम्भव:। नो चेद्धर्मिप्रतियोगिज्ञानसव्यपेक्षा  ज्ञानाभावानुभवस्सुतरां  न  सम्भवति।  ज्ञानाभावस्यानुमेयत्वे
अभावाख्यप्रमाणविषयत्वे चेयमनुपपत्तिस्समाना। अस्याज्ञानस्य भावरूपत्वे धर्मिप्रतियोगिज्ञानसद्भावेऽपि विरोधाभावादयमनुभवो भावरूपाज्ञानविषय एवाभ्युपगन्तव्य: - इति। ननु च - भावरूपमप्यज्ञानं
वस्तुयाथात्म्यावभासरूपेण साक्षिचैतन्येन विरुध्यते। मैवम् - साक्षिचैतन्यं न वस्तुयाथात्म्यविषयम्,
अपि तु अज्ञानविषयम्; अन्यथा मिथ्यार्थावभासानुपपत्ते:। न ह्यज्ञानविषयेण ज्ञानेनाज्ञानं निवर्त्यत इति न विरोध:। ननु चेदं भावरूपमप्यज्ञानं विषयविशेषव्यावृत्तमेव साक्षिचैतन्यस्य विषयो भवति। स विषय: प्रमाणानधीनसिद्धिरिति कथमिव साक्षिचैतन्येनास्मदर्थव्यावृत्तं अज्ञानं विषयीक्रियते । नैष दोष:, सर्वमेव वस्तुजातं ज्ञाततया अज्ञाततया वा साक्षिचैतन्यस्य विषयभूतम्। तत्र जडत्वेन ज्ञाततया सिध्यत एव प्रमाणव्यवधानापेक्षा। अजडस्य तु प्रत्यग्वस्तुनस्स्वयं सिध्यतो न प्रमाणव्यवधानापेक्षेति सदैवाज्ञानस्य व्यावर्तकत्वेनावभासो युज्यते। तस्मान्न्यायोपबृंहितेन प्रत्यक्षेण भावरूपमेवाज्ञानं प्रतीयते। तदिदं भावरूपमज्ञामनुमानेनापि सिद्ध्यति। विवादाध्यासितं प्रमाणज्ञानं स्वप्रागभावव्यतिरिक्तस्वविषयावरण- स्वनिवर्त्यस्वदेशगतवस्त्वन्तरपूर्वकम्, अप्रकाशितार्थप्रकाशकत्वात्, अन्धकारे प्रथमोत्पन्नप्रदीपप्रभावत्
तमसो द्रव्यत्वसमर्थनम्
आलोकाभावमात्रं वा रूपं दर्शनाभावमात्रं वा तमो न द्रव्यान्तरम्, तत्कथं भावरूपाज्ञानसाधने निदर्शनतयोपन्यस्यत इति चेत्; उच्यते बहुलत्वविरलत्वाद्यवस्थायोगेन रूपवत्तया चोपलब्धेर्द्रव्यान्तरमेव तम इति निरवद्यमिति।।
अविद्याप्रत्यक्षनिरास:
अत्रोच्यते - अहमज्ञो मामन्यं च न जानामि इत्यत्रोपपत्तिसहितेन केवलेन च प्रत्यक्षेण न
भावरूपमज्ञानं प्रतीयते। यस्तु ज्ञानप्रागभावविषयत्वे विरोध उक्त:, स हि भावरूपाज्ञानेऽपि तुल्य:। विषयत्वेनाश्रयत्वेन चाज्ञानस्य व्यावर्तकया प्रत्यगर्थ: प्रतिपन्नो वा, अप्रतिपन्नो वा?। प्रतिपन्नश्चेत्; तत्स्वरूपज्ञाननिवर्त्यं तदज्ञानं तस्मिन्प्रतिपन्ने कथमिव तिष्ठति। अप्रतिपन्नश्चेद्व्यावर्तकाश्रयविषयज्ञान
शून्यमज्ञानं कथमनुभूयेत ।।
अथ विशदस्वरूपावभासोऽज्ञानविरोधी, अविशदस्वरूपं तु प्रतीयत इत्याश्रयविषयज्ञाने सत्यपि नाज्ञानानुभवविरोध:- इति। हन्त तर्हि ज्ञानप्रागभावोऽपि विशदस्वरूपविषय:। आश्रयप्रतियोगिज्ञानं तु
अविशदस्वरूपविषयमिति न कश्चिद्विशेषोऽन्यत्राभिनिवेशात्। भावरूपस्य अज्ञानस्यापि ह्यज्ञानमिति सिध्यत: प्रागभावसिद्धाविव सापेक्षत्वमस्त्येव; तथा हि अज्ञानमिति ज्ञानाभावस्तदन्यस्तद्विरोधी वा? त्रयाणामपि तत्स्वरूपज्ञानापेक्षाऽवश्याश्रयणीया। यद्यपि तमस्स्वरूपप्रतिपत्तौ प्रकाशापेक्षा न विद्यते; तथाऽपि प्रकाशविरोधीत्यनेनाकारेण प्रतिपत्तौ प्रकाशप्रतिपत्त्यपेक्षाऽस्त्येव। भवदभिमताज्ञानं न कदाचित्स्वरूपेण सिद्ध्यति अपित्वज्ञानमित्येव । तथा सति ज्ञानाभाववत्तदपेक्षत्वं समानम्। ज्ञानप्रागभावस्तु
भवताऽप्यभ्युपगम्यते। प्रतीयते चेत्युभयाभ्युपेतो ज्ञानप्रागभाव एव अहमज्ञो मामन्यं च न जानामि
इत्यनुभूयत इत्यभ्युपगन्तव्यम् ।।
नित्यमुक्तस्वप्रकाशचैतन्यैकस्वरूपस्य ब्रह्मणोऽज्ञानानुभवश्च न संभवति, स्वानुभवस्वरूपत्वात्। स्वानुभवस्वरूपमपि तिरोहितस्वरूपमज्ञानमनुभवतीति चेत्; किमिदं तिरोहितस्वरूपत्वम्। अप्रकाशित- स्वरूपत्वमिति  चेत्,  स्वानुभवस्वरूपस्य  कथमप्रकाशितस्वरूपत्वम्।  स्वानुभवस्वरूपस्यापि
अन्यतोऽप्रकाशितस्वरूपत्वमापद्यत इति चेत्; एवं तर्हि प्रकाशाख्यधर्मानभ्युपगमेन प्रकाशस्यैव स्वरूपत्वादन्यतस्स्वरूपनाश एव स्यादिति पूर्वमेवोक्तम्।।
किञ्च - ब्रह्मस्वरूपतिरोधानहेतुभूतमेतदज्ञानं स्वयमनुभूतं सत् ब्रह्म तिरस्करोति। ब्रह्म तिरस्कृत्य स्वयं तदनुभविवषयो भवतीत्यन्योन्याश्रयणम्।।
अनुभूतमेव तिरस्करोतीति चेत्, यद्यतिरोहितस्वरूपमेव ब्रह्माज्ञानमनुभवति; तदा तिरोधानकल्पना निष्प्रयोजना स्यात्; अज्ञानस्वरूपकल्पना च। ब्रह्मणोऽज्ञानादर्शनवत् अज्ञानकार्यतयाऽभिमतप्रपञ्चदर्शनस्यापि सम्भवात्। किञ्च - ब्रह्मणोऽज्ञानानुभव: किं स्वतोऽन्यतो वा? स्वतश्चेदज्ञानानुभवस्य स्वरूपप्रयुक्तत्वेन
अनिर्मोक्षस्स्यात्। अनुभूतिस्वरूपस्य ब्रह्मणोऽज्ञानानुभवस्वरूपत्वेन मिथ्यारजतबाधकज्ञानेन रजतानुभवस्यापि निवृत्तिवन्निवर्तकज्ञानेनाज्ञानानुभूतिरूपब्रह्मस्वरूपनिवृत्तिर्वा। अन्यतश्चेत्, किं तदन्यत्? अज्ञानान्तरमिति
चेत्; अनवस्था स्यात्। ब्रह्म तिरस्कृत्यैव स्वयमनुभवविषयो भवतीति चेत्; तथा सतीदमज्ञानं काचादिवत् स्वसत्तया ब्रह्म तिरस्करोतीति ज्ञानबाध्यत्वमज्ञानस्य न स्यात्।।
अथेदमज्ञानं स्वयमनादि, ब्रह्मणस्स्वसाक्षित्वं ब्रह्मस्वरूपतिरस्कृतिं च युगपदेव करोति। अतो नानवस्थादयो दोषा इति नैतत्; स्वानुभवस्वरूपस्य ब्रह्मणस्स्वरूपतिरस्कृतिमन्तरेण साक्षित्वापादनायोगात्।
हेत्वन्तरेण तिरस्कृतमिति चेत्, तर्ह्यस्यानादित्वमपास्तम्। अनवस्था च पूर्वोक्ता। अतिरस्कृतस्वरूपस्यैव साक्षित्वापादने ब्रह्मणस्स्वानुभवैकतानता च न स्यात्।।
अपि च - अविद्यया ब्रह्मणि तिरोहिते तद्ब्रह्म न किञ्चिदपि प्रकाशते? उत किञ्चित्प्रकाशते?
पूर्वस्मिन् कल्पे प्रकाशमात्रस्वरूपस्य ब्रह्मणोऽप्रकाशे तुच्छतापत्तिरसकृदुक्ता। उत्तरस्मिन्कल्पे सच्चिदानन्दैकरसे
ब्रह्मणि कोऽयमंशस्तिरस्क्रियते; को वा प्रकाशते? निरंशे निर्विशेषे प्रकाशमात्रे वस्तुन्याकारद्वयासम्भवेन तिरस्कार: प्रकाशश्च युगपन्न संगच्छेते।        अथ सच्चिदानन्दैकरसं ब्रह्म अविद्यया तिरोहितस्वरूपमविशदमिव
लक्ष्यत इति प्रकाशमात्रस्वरूपस्य विशदताऽविशदता वा किंरूपा। एतदुक्तं भवति - यस्सांशस्सविशेष:
प्रकाशविषय:; तस्य सकलावभासो विशदावभास:, कतिपयविशेष रहितावभासश्चाविशदावभास:। तत्र य आकारोऽप्रतिपन्नस्तस्मिन्नंशे प्रकाशाभावादेव प्रकाशावैशद्यं न विद्यते। यच्चांश: प्रतिपन्नस्तस्मिन्नंशे तद्विषयप्रकाशो विशद एव। अतस्सर्वत्र प्रकाशांशे अवैशद्यं न संभवति। विषयेऽपि स्वरूपे प्रतीयमाने तद्गतकतिपयविशेषाप्रतीतिरेवावैशद्यम्। तस्मादविषये निर्विशेषे प्रकाशमात्रे ब्रह्मणि स्वरूपे प्रकाशमाने तद्गतकतिपयविशेषाप्रतीतिरूपावैशद्यं नामाज्ञानकार्यं न संभवति।
अपि च - इदमविद्याकार्यमवैशद्यं तत्त्वज्ञानोदयान्निवर्तते न वा? अनिवृत्तावपवर्गाभाव:। निवृत्तौ च वस्तु किं रूपमिति विवेचनीयम्। विशदस्वरूपमिति चेत्;  तद्विशदस्वरूपं प्रागस्ति; न वा?
अस्ति चेदविद्याकार्यमवैशद्यं तन्निवृत्तिश्च न स्याताम्। नो चेन्मोक्षस्य कार्यतया अनित्यता स्यात्।।
अस्याज्ञानस्याश्रयानिरूपणादेवासंभव: पूर्वमेवोक्त:। अपि च - अपरमार्थदोषमूलभ्रमवादिना निरधिष्ठानभ्रमासंभवोऽपि दुरुपपाद:; भ्रमहेतुभूतदोषाश्रयत्ववदधिष्ठानापारमार्थ्येऽपि भ्रमोपपत्ते:। ततश्च सर्वशून्यत्वमेव स्यात्।।
भावरूपाज्ञानानुमाननिरास:
यदुक्तमनुमानेनापि भावरूपमज्ञानं सिध्यतीति; तदयुक्तम्; अनुमानासंभवात्। ननूक्तमनुमानम्। सत्यमुक्तम्। दुरुक्तं तु तत्; अज्ञानेऽप्यनभिमताज्ञानान्तरसाधनेन विरुद्धत्वाद्धेतो:। तत्राज्ञानान्तरासाधने
हेतोरनैकान्त्यम्। साधने च तदज्ञानमज्ञानसाक्षित्वं निवारयति। ततश्चाज्ञानकल्पना निष्फला स्यात्,
दृष्टान्तश्च साधनविकल:; दीपप्रभाया अप्रकाशितार्थप्रकाशकत्वाभावात्। सर्वत्र ज्ञानस्यैव हि प्रकाशकत्वम्। सत्यपि दीपे ज्ञानेन विना विषयप्रकाशाभावात्। इन्द्रियाणामपि ज्ञानोत्पत्तिहेतुत्वमेव; न प्रकाशकत्वम्।
प्रदीपप्रभायास्तु चक्षुरिन्द्रियस्य ज्ञानमुत्पादयतो विरोधितमोनिरसनद्वारेण उपकारकत्वमात्रमेव। प्रकाशकज्ञानोत्पत्तौ
व्याप्रियमाणचक्षुरिन्द्रियोपकारकहेतुत्वमपेक्ष्य        दीपस्य        प्रकाशकत्वव्यवहार:।        नास्माभिर्ज्ञानतुल्य-
प्रकाशकत्वाभ्युपगमेन        दीपप्रभा        निदर्शिता।        अपि        तु        ज्ञानस्यैव        स्वविषयावरणनिरसनपूर्वक-
प्रकाशकत्वमङ्गीकृत्येति चेन्न, न हि विरोधिनिरसनमात्रं प्रकाशकत्वम्; अपि त्वर्थपरिच्छेद:।
व्यवहारयोग्यतापादानमिति यावत्। तत्तु ज्ञानस्यैव। यद्युपकारकाणामपि अप्रकाशितार्थप्रकाशकत्वमङ्गीकृतं, तर्हीन्द्रियाणामुपकारकतमत्वेनाप्रकाशितार्थप्रकाशकत्वं अङ्गीकरणीयम्। तथा सति तेषां स्वनिवर्त्यर्- वस्त्वन्तरपूर्वकत्वाभावाद्धेतोरनैकान्त्यमित्यलमनेन।।
प्रतिप्रयोगाश्च - विवादाध्यासिमज्ञानं न ज्ञानमात्रब्रह्माश्रयम्; अज्ञानत्वात्; शुक्तिकाद्यज्ञानवत्। ज्ञात्राश्रयं हि तत्। विवादाध्यासितमज्ञानं न ज्ञानमात्रब्रह्मावरणम्; अज्ञानत्वात्, शुक्तिकाद्यज्ञानवत्। विषयावरणं हि तत्। विवादाध्यासितमज्ञानं न ज्ञाननिवर्त्यम्; ज्ञानविषयानावरणत्वात्; यत् ज्ञाननिवर्त्यमज्ञानं तत् ज्ञानविषयावरणम्। यथा शुक्तिकाद्यज्ञानम्। ब्रह्म नाज्ञानास्पदम्, ज्ञातृत्वविरहात्; घटादिवत्। ब्रह्म नाज्ञानावरणम्; ज्ञानाविषयत्वात्। यदज्ञानावरणं तज्ज्ञानविषयभूतम्; यथा शुक्तिकादि। ब्रह्म न ज्ञाननिवर्त्याज्ञानम्; ज्ञानाविषयत्वात्। यत् ज्ञाननिर्त्याज्ञानं, तज्ज्ञानविषयभूतम्; यथा शुक्तिकादि। विवादाध्यासितं  प्रमाणज्ञानं  स्वप्रागभावातिरक्ताज्ञानपूर्वकं  न  भवति,  प्रमाणज्ञानत्वात्,
भवदभिमताज्ञानसाधनप्रमाणज्ञानवत्।।
ज्ञानं न वस्तुनो विनाशकम्, शक्तिविशेषोपबृंहणविरहे सति ज्ञानत्वात्। यद्वस्तुनो विनाशकं तच्छक्तिविशेषोपबृंहितं ज्ञानमज्ञानं च दृष्टम्; यथेश्वरयोगिप्रभृतिज्ञानम्; यथा च मुद्गरादि। भावरूपमज्ञानं न ज्ञानविनाश्यम्; भावरूपत्वात्, घटादिवदिति। अथोच्येत - बाधकज्ञानेन पूर्वज्ञानोत्पन्नानां भयादीनां विनाशो दृश्यते - इति। नैवम् - न हि ज्ञानेन तेषां विनाश:; क्षणिकत्वेन तेषां स्वयमेव विनाशात्; कारणनिवृत्त्या च पश्चादनुत्पत्ते:। क्षणिकत्वं च तेषां ज्ञानवदुत्पत्तिकारणसन्निधान एवोपलब्धे:;
अन्यथाऽनुपलब्धेश्चावगम्यते। अक्षणिकत्वे च भयादीनां भयादिहेतुभूतज्ञानसन्ततावविशेषेण सर्वेषां ज्ञानानां भयाद्युत्पत्तिहेतुत्वेनानेकभयोपलब्धिप्रसङ्गाच्च।।
स्वप्रागभावव्यतिरिक्तवस्त्वन्तरपूर्वकमिति व्यर्थविशेषणोपादानेन प्रयोगकुशलता चाऽविष्कृता।
अतोऽनुमानेनापि न भावरूपाज्ञानसिद्धि:। श्रुतितदर्थापत्तिभ्यामज्ञानासिद्धिरनन्तरमेव वक्ष्यते। मिथ्यार्थस्य
हि मिथ्यैवोपादानं  भवितुमर्हतीत्येतदपि न विलक्षणत्वात् (ब्र.सू.2.1.4) इत्यधिकरणन्यायेन
परिह्रियते। अतोऽनिर्वचनीयाज्ञानविषया न काचिदपि प्रतीतिरस्ति। प्रतीतिभ्रान्तिबाधैरपि न तथाऽभ्युपगमनीयम्। प्रतीयमानमेव हि प्रतीतिभ्रान्तिबाधविषय:। आभि: प्रतीतिभि: प्रतीत्यन्तरेण चानुपलब्धमासां विषय इति न युज्यते कल्पयितुम्।।
शुक्त्यादिषु रजतादिप्रतीते:, प्रतीतिकालेऽपि तन्नास्तीति बाधेन चान्यस्यान्यथाभानायोगाच्च सदसदनिर्वचनीयमपूर्वमेवेदं रजतं दोषवशात् प्रतीयत इति कल्पनीयमिति चेन्न; तत्कल्पनायामप्यन्यस्यान्यथाभानस्यावर्जनीयत्वात्; अन्यथाभानाभ्युपगमादेव ख्यातिप्रवृत्तिबाध-भ्रमत्वानामुपपत्ते:
अत्यन्तापरिदृष्टाकारणकवस्तुकल्पनायोगात् । कल्प्यमानं हीदमनिर्वचनीयम्, न तावदनिर्वचनीयमिति
प्रतीयते; अपि तु परमार्थरजतमित्येव। अनिर्वचनीयमित्येव प्रतीतं चेत्; भ्रान्तिबाधयो: प्रवृत्तेरप्यसम्भव:।
अतोऽन्यस्यान्यथाभानविरहे प्रतीतिप्रवृत्तिबाधभ्रमत्वानामनुपपत्ते: तस्यापरिहार्यत्वाच्च; शुक्त्यादिरेव
रजताद्याकारेणावभासत इति भवताभ्युपगन्तव्यम्। ख्यात्यन्तरवादिनां च सुदूरमपि गत्वाऽन्यथावभासोऽवश्याश्रयणीय: -असत्ख्यातिपक्षे सदात्मना; आत्मख्यातिपक्षेऽर्थात्मना; अख्यातिपक्षेऽपि
अन्यविशेषणमन्यविशेषणत्वेन; ज्ञानद्वयमेकत्वेन च; विषयासद्भावपक्षेऽपि विद्यमानत्वेन।।
किञ्च - अनिर्वचनीयमपूर्वरजतमत्र जातमिति वदता तस्य जन्मकारणं वक्तव्यम्; न तावत्तत्प्रतीति: तस्यास्तद्विषयत्वेन तदुत्पत्ते: प्रागात्मलाभायोगात्। निर्विषया जाता तदुत्पाद्य तदेव विषयीकरोतीति महतामिदमुपपादनम्। अथेन्द्रियादिगतो दोष:, तन्न; तस्य पुरुषाश्रयत्वेनार्थगत- कार्यस्योत्पादकत्वायोगात्। नापीन्द्रियाणि, तेषां ज्ञानकारणत्वात्। नापि दुष्टानीन्द्रियाणि, तेषामपि स्वकार्यभूते ज्ञान एव हि विशेषकरत्वम् अनादिमिथ्याज्ञानोपादानत्वं तु पूर्वमेव निरस्तम्।।
किञ्च - अपूर्वमनिर्वचनीयमिदं वस्तुजातं रजतादिबुद्धिशब्दाभ्यां कथमिव विषयीक्रियते, न घटादिबुद्धिशब्दाभ्याम्। रजतादिसादृश्यादिति चेत्; तर्हि तत्सदृशमित्येव प्रतीतिशब्दौ स्याताम्।
रजतादिजातियोगादिति चेत्;  सा किं परमार्थभूता; अपरमार्थभूता वा; न तावत्परमार्थभूता, तस्या
अपरमार्थान्वयायोगात्।        नाप्यपरमार्थभूता,        परमार्थान्वयायोगात्।        अपरमार्थे        परमार्थबुद्धिशब्दयो:
निर्वाहकत्वायोगाच्चेत्यलमपरिणतकुतर्कनिरसनेन।।
सत्ख्यातिसमर्थनम्
यथार्थं सर्वविज्ञानमिति वेदविदां मतम् ।श्रुतिस्मृतिभ्यस्सर्वस्य सर्वात्मत्वप्रतीतित:।।
बहुस्या (छा.6.2.3) मितिसङ्कल्पपूर्वसृष्ट्याद्युपक्रमे।
तासां त्रिवृतमेकैका (छां.6.3.3) मिति श्रुत्यैव चोदितम्।।
त्रिवृत्करणमेवं हि प्रत्यक्षेणोपलभ्यते। यदग्नेरोहितं रूपं तेजसस्तदपामपि।।
शुक्लं कृष्णं पृथिव्याश्चेत्यग्नावेव त्रिरूपता।
श्रुत्यैव दर्शिता तस्मात्सर्वे सर्वत्र सङ्गता:।।
पुराणे चैवमेवोक्तं वैष्णवे सृष्ट्युपक्रमे।। नानावीर्या: पृथग्भूतास्ततस्ते संहतिं विना। नाशक्नुवन् प्रजास्स्रष्टुमसमागम्य कृत्स्नश:।। समेत्यान्योन्यसंयोगं परस्परसमाश्रया:।
महदाद्या विशेषान्ता ह्यण्डमित्यादिना तत:।। (वि.पु.1.2.52,53,54)
सूत्रकारोऽपि भूतानां त्रिरूपत्वं तथाऽवदत्।
त्रयात्मकत्वात्तु भूयस्त्वा (ब्र.सू.3.1.2) दिति तेनाभिधाभिदा।। सोमाभावे च पूतीकग्रहणं श्रुतिचोदितम् । सोमावयवसद्भावादिति न्यायविदो विदु:।।
व्रीह्यभावे च नीवारग्रहणं व्रीहिभावत:। तदेव सदृशं तस्य यत्तद्द्रव्यैकदेशभाक् ।।
शुक्त्यादौ रजतादेश्च भाव: श्रुत्यैव बोधित:।
रूप्यशुक्त्यादिनिर्देशभेदो भूयस्त्वहेतुक:।।
रूप्यादिसदृशश्चायं शुक्त्यादिरुपलभ्यते।
अतस्तस्यात्र सद्भाव: प्रतीतेरपि निश्चित:।। कदाचिच्चक्षुरादेस्तु दोषाच्छुक्त्यंशवर्जित:।
रजतांशो गृहीतोऽतो रजतार्थी प्रवर्तते।। दोषहानौ तु शुक्त्यंशे गृहीते तन्निवर्तते।
अतो यथार्थं रूप्यादिविज्ञानं शुक्तिकादिषु।। बाध्यबाधकभावोऽपि भूयस्त्वेनोपपद्यते।
शुक्तिभूयस्त्ववैकल्यसाकल्यग्रहरूपत:।।
नातो मिथ्यार्थसत्यार्थविषयत्वनिबन्धन:। एवं सर्वस्य सर्वत्वे व्यवहारव्यवस्थिति:।।
स्वप्ने च प्राणिनां पुण्यपापानुगुणं भगवतैव तत्तत्पुरुषमात्रानुभाव्या: तत्तत्कालावसाना: तथाभूताश्चार्थास्सृज्यन्ते। तथा हि श्रुति: स्वप्नविषया न तत्र रथा न रथयोगा न पन्थानो
भवन्ति। अथ रथान् रथयोगान्पथस्सृजते। न तत्राऽनन्दा मुद: प्रमुदो भवन्ति। अथानन्दान्मुद:
प्रमुदस्सृजते। न तत्र वेशान्ता: पुष्करिण्यस्स्रवन्त्यो भवन्ति। अथ वेशान्तान्पुष्करिण्यस्स्रवन्त्यस्सृजते। स हि कर्ता (बृ.6.3.10) इति । यद्यपि सकलेतरपुरुषानुभाव्यतया तदानीं न भवन्ति। तथाऽपि तत्तत्पुरुषमात्रानुभाव्यतया तथाविधानर्थानीश्वरस्सृजति। स हि कर्ता। तस्य सत्यसङ्कल्पस्याऽश्चर्य-
शक्तेस्तथाविधं कर्तृत्वं सम्भवतीत्यर्थ:। य एषु सुप्तेषु जागर्ति कामं कामं पुरुषो निर्मिमाण:। तदेव शुक्रं तद्ब्रह्म तदेवामृतमुच्यते। तस्मिंल्लोकाश्श्रितास्सर्वे तदु नात्येति कश्चन (कठ.2.5.8)
इति च। सूत्रकारोऽपि सन्ध्ये सृष्टिराह हि (ब्र.सू.3.2.1) निर्मातारं चैके पुत्रादयश्च (ब्र.सू.3.2.2)
इति सूत्रद्वयेन स्वाप्नेष्वर्थेषु जीवस्य स्रष्टृत्वमाशङ्क्य मायामात्रं तु कात्स्र्न्येनानभिव्यक्तस्वरूपत्वात् (ब्र.सू.3.2.3) इत्यादिना - न जीवस्य सङ्कल्पमात्रेण स्रष्टृत्वमुपपद्यते। जीवस्य स्वाभाविक- सत्यसङ्कल्पत्वादे: कृत्स्नस्य संसारदशायामनभिव्यक्तस्वरूपत्वात्, ईश्वरस्यैव तत्तत्पुरुषमात्रानुभाव्यतया
आश्चर्यभूता सृष्टिरियम्। तस्मिंल्लोकाश्श्रितास्सर्वे तदु नात्येति कश्चन इति परमात्मैव तत्र
स्रष्टेत्यवगम्यत इति परिहरति। अपवरकादिषु शयानस्य स्वप्नदृश: स्वदेहेनैव देशान्तरगमनराज्याभिषेक- शिरश्छेदादयश्च पुण्यपापफलभूता: शयानदेहसरूपसंस्थानदेहान्तरसृष्ट्योपपद्यन्ते।।
पीतशङ्खादौ        तु        नयनवर्तिपित्तद्रव्यसंभिन्ना        नायनरश्मयश्शङ्खादिभिस्संयुज्यन्ते।        तत्र पित्तगतपीतिमाभिभूतश्शङ्खगतशुक्लिमा न गृह्यते। अतस्सुवर्णानुलिप्तशङ्खवत् पीतश्शङ्ख इति
प्रतीयते। पित्तद्रव्यं तद्गतपीतिमा चातिसौक्ष्म्यात्पार्श्वस्थैर्न गृह्यते। पित्तोपहतेन तु स्वनयननिष्क्रान्ततयाऽति- सामीप्यात् सूक्ष्ममपि गृह्यते। तद्ग्रहणजनितसंस्कारसचिवनायनरश्मिभि: दूरस्थमपि गृह्यते।।
जपाकुसुमसमीपवर्तिस्फटिकमणिरपि तत्प्रभाभिभूततया रक्त इति गृह्यते। जपाकुसुमप्रभा विततापि स्वच्छद्रव्यसंयुक्ततया स्फुटतरमुपलभ्यत इत्युपलब्धिव्यवस्थाप्यमिदम्। मरीचिकाजलज्ञानेऽपि तेज:
पृथिव्योरप्यम्बुनो विद्यमानत्वादिन्द्रियदोषेण तेज: पृथिव्योरग्रहणाददृष्टवशाच्चाम्बुनो ग्रहणाद्यथार्थत्वम्।
अलातचक्रेऽप्यलातस्य द्रुततरगमनेन सर्वदेशसंयोगादन्तरालाग्रहणात्तथा प्रतीतिरुपपद्यते। चक्रप्रतीतावपि
अन्तरालाग्रहणपूर्वकतत्तद्देशसंयुक्ततत्तद्वस्तुग्रहणमेव। क्वचिदन्तरालाभावादन्तरालाग्रहणम्, क्वचिच्छैघ्र्यादग्रहणमिति विशेष:। अतस्तदपि यथार्थम्। दर्पणादिषु निजमुखादिप्रतीतिरपि यथार्था। दर्पणादिप्रतिहतगतयो हि नायनरश्मयो दर्पणादिदेशग्रहणपूर्वकं निजमुखादि गृह्णन्ति। तत्रापि अतिशैघ्र्यादन्तरालाग्रहणात्तथा
प्रतीति:।।
दिङ्मोहेऽपि दिगन्तरस्यास्यां दिशि विद्यमानत्वाददृष्टवशेनैतद्दिगंशवियुक्तो दिगन्तरांशो गृह्यते।
अतो दिगन्तरप्रतीतिर्यथार्थैव। द्विचन्द्रज्ञानादावपि अङ्गुल्यवष्टम्भतिमिरादिभिर्नायनतेजोगतिभेदेन सामग्रीभेदात्सामग्रीद्वयमन्योन्यनिरपेक्षं चन्द्रग्रहणद्वयहेतुर्भवति। तत्रैका सामग्री स्वदेशविशिष्टं चन्द्रं गृह्णाति। द्वितीया तु किञ्चिद्वक्रगतिश्चन्द्रसमीपदेशग्रहणपूर्वकं चन्द्रं स्वदेशवियुक्तं गृह्णाति। अतस्सामग्रीद्वयेन युगपद्देशद्वयविशिष्टचन्द्रग्रहणे ग्रहणभेदेन ग्राह्याकारभेदादेकत्वग्रहणाभावाच्च द्वौ चन्द्राविति भवति
प्रतीतिविशेष:। देशान्तरस्य  तद्विशेषणत्वं देशान्तरस्य, अगृहीतस्वदेशचन्द्रस्य च निरन्तरग्रहणेन
भवति। तत्र सामग्रीद्वित्वं पारमार्थिकम्। तेन देशद्वयविशिष्टचन्द्रग्रहणद्वयं च पारमार्थिकम्। ग्रहणद्वित्वेन चन्द्रस्यैव ग्राह्याकारद्वित्वं च पारमार्थिकम्। तत्र विशेषणद्वयविशिष्टचन्द्रग्रहणद्वयस्यैक एव चन्द्रो ग्राह्य
इति ग्रहणे प्रत्यभिज्ञानवत् केवलचक्षुषस्सामर्थ्याभावाच्चाक्षुषज्ञानं तथैवावतिष्ठते। द्वयोश्चक्षुषोरेक- सामग्र्यन्तर्भावेऽपि तिमिरादिदोषभिन्नं चाक्षुषं तेजस्सामग्रीद्वयं भवतीति कार्यकल्प्यम्। अपगते तु दोषे स्वदेशविशिष्टस्य चन्द्रस्यैकग्रहणवेद्यत्वादेकश्चन्द्र इति भवति प्रत्यय:। दोषकृतं तु सामग्रीद्वित्वं तत्कृतं ग्रहणद्वित्वं तत्कृतं ग्राह्याकारद्वित्वं चेति निरवद्यम्।
अतस्सर्वं विज्ञानजातं यथार्थमिति सिद्धम्। ख्यात्यन्तराणां दूषणानि तैस्तैर्वादिभिरेव प्रपञ्चितानीति न तत्र यत्न: क्रियते। अथवा किमनेन बहुनोपपादानप्रकारेण। प्रत्यक्षानुमानागमाख्यं प्रमाणजातमागमगम्यं च निरस्तिनिखिलदोषगन्धमनवधिकातिशयासंख्येयकल्याणगुणगणं सर्वज्ञं, सत्यसङ्कल्पं परं
ब्रह्माभ्युपगच्छतां किं न सेत्स्यति। किं नोपपद्यते। भगवता हि परेण ब्रह्मणा क्षेत्रज्ञपुण्यपापानुगुणं तद्भोग्यत्वायाखिलं जगत्सृजता सुखदु:खोपेक्षाफलानुभवानुभाव्या: पदार्थास्सर्वसाधारणानुभवविषया:,
केचन तत्तत्पुरुषमात्रानुभवविषयास्तत्तत्कालावसानास्तथातथाऽनुभाव्यास्सृज्यन्ते। तत्र बाध्यबाधकभाव: सर्वानुभवविषयतया तद्रहिततया चोपपद्यत इति सर्वं समञ्जसम्।।
अविद्यापरत्वेन परोक्तश्रुतिनिर्वाह:
यत्पुनस्सदसदिनर्वचनीयमज्ञानं श्रुतिसिद्धमिति; तदसत् अनृतेन हि प्रत्यूढा: (छा.8प्र.3.ख.2)
इत्यादिष्वनृतशब्दस्यानिर्वचनीयानभिधायित्वात्। ऋतेतरविषयो ह्यनृतशब्द:। ऋतमिति कर्मवाचि। ऋतं पिबन्तौ (कठ.1.3.1) इति वचनात्। ऋतं - कर्मफलाभिसंधिरहितं परमपुरुषाराधनवेषं तत्प्राप्तिफलम्।
अत्र तद्व्यतिरिक्तं सांसारिकफलं कर्म अनृतं ब्रह्मप्राप्तिविरोधि एतं ब्रह्मलोकं न विन्दन्ति अनृतेन हि प्रत्यूढा: (छा.8.3.1) इति वचनात्।।
नासदासीन्नो सदासीत् (यजु.2.अष्टक.8.प्र.9.अनु) इत्यत्रापि सदसच्छब्दौ चिदचिद्व्यष्टिविषयौ।
उत्पत्तिवेलायां सत्त्यच्छब्दाभिहितयोश्चिदचिद्व्यष्टिभूतयोर्वस्तुनोरप्ययकाले अचित्समष्टिभूते तमश्शब्दाभिधेये
वस्तुनि प्रलयप्रतिपादनपरत्वादस्य वाक्यस्य। नात्र कस्यचित्सदसदनर्वचनीयतोच्यते; सदसतो: कालविशेषे
असद्भावमात्रवचनात्। अत्र तमश्शब्दाभिहितस्याचित्समष्टित्वं श्रुत्यन्तरादवगम्यते - अव्यक्तमक्षरे
लीयते।        अक्षरं        तमसि        लीयते        (सुबाल.2)        इति।        सत्यम्        तमश्शब्देनाचित्समष्टिरूपाया:
प्रकृतेस्सूक्ष्मावस्थोच्यते।        तस्यास्तु        मायां        तु        प्रकृतिं        विद्यात्        (श्वेताश्वतर.4.10)        इति
मायाशब्देनाभिधानादनिर्वचनीयत्वमिति चेत्; नैतदेवम् - मायाशब्दस्यानिर्वचनीयवाचित्वं न दृष्टमिति।
मायाशब्दस्य मिथ्यापर्यायत्वेनानिर्वचनीयवाचित्वमिति चेत्; तदपि नास्ति । न हि सर्वत्र मायाशब्दो मिथ्याविषय:; आसुरराक्षसास्त्रादिषु सत्येष्वेव मायाशब्दप्रयोगात्। यथोक्तम् -
तेन मायासहस्रं तच्छम्बरस्याऽशुगामिना।
बालस्य रक्षता देहमेकैकश्येन सूदितम् ।। इति।।    (विष्णु.पु.1.19.10)
अतो मायाशब्दो विचित्रार्थसर्गकराभिधायी। प्रकृतेश्च मायाशब्दाभिधानं विचित्रार्थसर्गकरत्वादेव। अस्मान्मायी सृजते   विश्वमेतत्तस्मिंश्श्चान्यो  मायया  सन्निरुद्ध:  (श्वे.4.9)  इति  मायाशब्द-वाच्याया:
प्रकृतेर्विचित्रार्थसर्गकरत्वं दर्शयति। परमपुरुषस्य च तद्वत्तामात्रेण मायित्वमुच्यते, नाज्ञत्वेन। जीवस्यैव हि मायया निरोधश्श्रूयते। तस्मिंश्चान्यो मायया सन्निरुद्ध: इति, अनादिमायया सुप्तो यदा जीव:
प्रबुध्यते (मा.उ.2.21) इति च। इन्द्रो मायाभि: पुरुरूप ईयते (बृह.4.6.19) इत्यत्रापि विचित्राश्शक्तयोऽभिधीयन्ते। अत एव हि भूरि त्वष्टेव राजति इत्युच्यते। न हि मिथ्याभिभूत: कश्चिद्विराजते। मम माया दुरत्यया (भ.गीता.7.14) इत्यत्रापि गुणमयीति वचनात्सैव त्रिगुणात्मिका
प्रकृतिरुच्यत इति न श्रुतिभिस्सदसदनर्वचनीयाज्ञानप्रतिपादनम्।।
नाप्यैक्योपदेशानुपपत्या; न हि तत्त्वमसि (छां.6.8.7) इति जीवपरयोरैक्योपदेशे सति सर्वज्ञे सत्यसङ्कल्पे सकलजगत्सर्गस्थितिविनाशहेतुभूते तच्छब्दादवगते प्रकृते ब्रह्मणि विरुद्धाज्ञानपरिकल्पनाहेतुभूता काचिदप्यनुपपत्तिर्दृश्यते। ऐक्योपदेशस्तु त्वं शब्देनापि जीवशरीरकस्य ब्रह्मण एवाभिधानादुपपन्नतर:।
अनेन जीवेनाऽत्मनाऽनुप्रविश्य नामरूपे व्याकरवाणि (छा.6.3.2) इति सर्वस्य वस्तुन:
परमात्मपर्यन्तस्यैव हि नामरूपभाक्त्वमुक्तम्। अतो न ब्रह्माज्ञानपरिकल्पनम्।।
स्मृतिपुराणानामविद्यापरत्वनिरास:
इतिहासपुराणयोरपि न ब्रह्माज्ञानवाद: क्वचिदपि दृश्यते। ननु ज्योर्तीषि विष्णु: (वि.पु.2.12.37)
इति        ब्रह्मैकमेव        तत्त्वमिति        प्रतिज्ञाय,        ज्ञानस्वरूपो  भगवन्यतोऽसौ  (वि.पु.2.12.38)        इति
शैलाब्धिधरादिभेदभिन्नस्य जगतो ज्ञानैकस्वरूपब्रह्माज्ञानविजृम्भितत्वमभिधाय यदा तु शुद्धं निजरूपि
(वि.पु.2.12.39)        इति ज्ञानस्वरूपस्यैव ब्रह्मण:        स्वस्वरूपावस्थितिवेलायां वस्तुभेदाभावदर्शनेन
अज्ञानविजृम्भितत्वमेव स्थिरीकृत्य वस्त्वस्ति किं (वि.पु.2.12.40), मही घटत्वम् (वि.पु.2.12.41)
इति श्लोकद्वयेन जगदुपलब्धिप्रकारेणापि वस्तुभेदानामसत्यत्वमुपपाद्य तस्मान्न विज्ञानमृते (वि.पु.2.12.42)
इति प्रतिज्ञातं ब्रह्मव्यतिरक्तस्यासत्यत्वमुपसंहृत्य विज्ञानमेकम् (वि.पु.2.12.43) इति ज्ञानस्वरूपे
ब्रह्मणि भेददर्शननिमित्ताज्ञानमूलं निजकर्मैवेति स्फुटीकृत्य ज्ञानं विशुद्धम् (वि.पु.2.12े.44) इति ज्ञानस्वरूपस्य ब्रह्मण: स्वरूपं विशोध्य सद्भाव एवं भवतो मयोक्त: (वि.पु.2.12.45) इति ज्ञानस्वरूपस्य ब्रह्मण एव सत्यत्वं नान्यस्य; अन्यस्य चासत्यत्वमेव; तस्य भुवनादेस्सत्यत्वं
व्यावहारिकमिति तत्त्वं तवोपदिष्टमिति ह्युपदेशो दृश्यते।
नैतदेवम्; अत्र भुवनकोशस्य विस्तीर्णं स्वरूपमुक्त्वा, पूर्वमनुक्तं रूपान्तरं संक्षेपत: श्रूयताम् (वि.पु.2.12.36) इत्यारभ्याभिधीयते। चिदचिन्मिश्रे जगति चिदंशो वाङ्मनसागोचरस्वसंवेद्यस्वरूपभेदो ज्ञानैकाकारतया अस्पृष्टप्राकृतभेदोऽविनाशित्वेनास्तिशब्दवाच्य:। अचिदंशस्तु चिदंशकर्मनिमित्तपरिणामभेदो विनाशीति नास्तिशब्दाभिधेय:। उभयं तु परब्रह्मभूतवासुदेवशरीरतया तदात्मकमित्येतद्रूरूपं संक्षेपेणात्राभिहितम्।।
तथाहि -  यदम्बु वैष्णव: कायस्ततो विप्र वसुन्धरा।
पद्माकारा समुद्भूता पर्वताब्ध्यादिसंयुता।। (वि.2.12.37)
इत्यम्बुनोे विष्णोश्शरीरत्वेनाम्बुपरिणामभूतं ब्रह्माण्डमपि विष्णो: काय:, तस्य च विष्णुरात्मेति सकलश्रुतिगततादात्म्योपदेशोपबृंहणरूपस्य सामानाधिकरण्यस्य ज्योतींषि विष्णु: इत्यारभ्य वक्ष्यमाणस्य
शरीरात्मभाव एव निबन्धनमित्याहु:। अस्मिन् शास्त्रे पूर्वमप्येतदसकृदुक्तम् - तानि सर्वाणि तद्वपु:
(वि.पु.1.2.86), तत्सर्वं वै हरेस्तनु:, स एव सर्वभूतात्मा विश्वरूपो यतोऽव्यय: (वि.पु.1.2.69)
इति। तदिदं शरीरात्मभावायत्तं तादात्म्यं सामानाधिकरण्येन व्यपदिश्यते ज्योतींषि विष्णु: इति।
अत्रास्त्यात्मकं नास्त्यात्मकं च जगदन्तर्गतं वस्तु विष्णो: कायतया विष्ण्वात्मकमित्युक्तम्। इदमस्त्यात्मकम्,
इदं नास्त्यात्मकम्, अस्य च नास्त्यात्मकत्वे हेतुरयमित्याह ज्ञानस्वरूपो भगवान् यतोऽसौ इति।
अशेषक्षेत्रज्ञात्मनाऽवस्थितस्य भगवतो ज्ञानमेव स्वाभाविकं रूपम्। न देवमनुष्यादिवस्तुरूपम्। यत एवं, तत एवाचिद्रूपदेवमनुष्यशैलाब्धिधरादयश्च तद्विज्ञानविजृम्भिता:; तस्य ज्ञानैकाकारस्य सतो दैवाद्याकारेण स्वात्मवैविध्यानुसन्धानमूला देवाद्याकारानुसन्धानमूलकर्ममूला इत्यर्थ:। यतश्चाचिद्वस्तु क्षेत्रज्ञकर्मानुगुणपरिणामास्पदं, ततस्तन्नास्तिशब्दाभिधेयम्, इतरदस्तिशब्दाभिधेयमित्यर्थादुक्तं भवति। तदेव विवृणोति - यदा तु शुद्धं निजरूपि इति। यदैतत् ज्ञानैकाकारमात्मवस्तु देवाद्याकारेण स्वात्मनि
वैविध्यानुसन्धानमूलसर्वकर्मक्षयान्निर्दोषं परिशुद्धं निजरूपि भवति, तदा देवाद्याकारेणैकीकृत्यात्म- कल्पनामूलकर्मफलभूतास्तद्भोगार्था वस्तुषु वस्तुभेदा न भवन्ति। ये देवादिषु वस्तुष्वात्मतयाभिमतेषु
भोग्यभूता देवमनुष्यशैलाब्धिधरादिवस्तुभेदा:; ते तन्मूलभूतकर्मसु विनष्टेषु न भवन्तीत्यचिद्वस्तुन: कादाचित्कावस्थाविशेषयोगितया नास्तिशब्दाभिधेयत्वम्, इतरस्य सर्वदा निजसिद्धज्ञानैकाकारत्वेन
अस्तिशब्दाभिधेयत्वमित्यर्थ:। प्रतिक्षणमन्यथाभूततया कादाचित्कावस्थायोगिनोऽचिद्वस्तुनो नास्तिशब्दाभिधेयत्वमेवेत्याह - वस्त्वस्ति किम् इति। अस्तिशब्दाभिधेयो ह्यादिमध्यपर्यन्तहीनस्सततैकरूप:
पदार्थ: तस्य कदाचिदपि नास्तिबुध्यनर्हत्वात्। अचिद्वस्तु किञ्चित् क्वचिदपि तथा भूतं न दृष्टचरम्। तत: किमित्यत्राह - यच्चान्यथात्वम् (वि.पु.2.12.41) इति । यद्वस्तु प्रतिक्षणमन्यथात्वं याति; तदुत्तरोत्तरावस्थाप्राप्त्या पूर्वपूर्वावस्थां जहातीति तस्य पूर्वावस्थस्योत्तरावस्थायां न प्रतिसंधानमस्ति।
अतस्सर्वदा तस्य नास्तिशब्दाभिधेयत्वमेव। तथा ह्युपलभ्यत इत्याह मही घटत्वम् इति। स्वकर्मणा देवमनुष्यादिभावेन स्तिमितात्मनिश्चयैस्स्वभोग्यभूतमचिद्वस्तु प्रतिक्षणमन्यथाभूतमालक्ष्यते - अनुभूयत
इत्यर्थ:। एवं सति किमप्यचिद्वस्त्वस्तिशब्दार्हमादिमध्यपर्यन्तहीनं सततैकरूपमालक्षितमस्ति किम्? न ह्यस्तीत्यभिप्राय:। यस्मादेवम्, तस्मात् ज्ञानस्वरूपात्मव्यतिरिक्तमचिद्वस्तु कदाचित्किञ्चित् केवलास्तिशब्दवाच्यं न भवतीत्याह - तस्मान्न विज्ञानमृते इति। आत्मा तु सर्वत्र ज्ञानैकाकारतया देवादिभेदप्रत्यनीकस्वरूपोऽपि देवादिशरीरप्रवेशहेतुभूतस्वकृतविविधकर्ममूलदेवादिभेदभिन्नात्मबुद्धिभिस्तेनतेन रूपेण बहुधाऽनुसंहित इति तद्भेदानुसंधानं नात्मस्वरूपप्रयुक्तमित्याह - विज्ञानमेकम् इति।।
आत्मस्वरूपं तु कर्मरहितम्, तत एव मलरूपप्रकृतिस्पर्शरहितम्। ततश्च तत्प्रयुक्तशोकमोहलोभाद्यशेषहेयगुणासङ्गि, उपचयापचयानर्हतयैकम्, तत एव सदैकरूपम्। तच्च
वासुदेवशरीरमिति तदात्मकम्, अतदात्मकस्य कस्यचिदप्यभावादित्याह - ज्ञानं विशुद्धम् इति। चिदंशस्सदैकरूपतया सर्वदाऽस्तिशब्दवाच्य:। अचिदंशस्तु क्षणपरिणामित्वेन सर्वदा नाशगर्भ इति सर्वदा नास्तिशब्दाभिधेय:। एवंरूपचिदचिदात्मकं जगद्वासुदेवशरीरं तदात्मकमिति जगद्याथात्म्यं सम्यगुक्तमित्याह
-        सद्भाव एवम् इति। अत्र सत्यम्, असत्यम् इति यदस्ति यन्नास्ति इति प्रक्रान्तस्योपसंहार:। एतत् ज्ञानैकाकारतया समम्, अशब्दगोचरस्वरूपभेदमेवाचिन्मिश्रं भुवनाश्रितं देवमनुष्यादिरूपेण सम्यग्व्यवहारार्ह-
भेदं यद्वर्तते; तत्र हेतु: कर्मैवेत्युक्तमित्याह - एतत्तु यत् (वि.पु.2.13.45) इति। तदेव विवृणोति
-        यज्ञ: पशु: (वि.पु.212.47) इति । जगद्याथात्म्यज्ञानप्रयोजनं मोक्षोपायतनमित्याह यच्चैतत्
(वि.पु.2.12.46) इति।
अत्र निर्विशेषे परे ब्रह्मणि तदाश्रये सदसदिनर्वचनीये चाज्ञाने, जगतस्तत्कल्पितत्वे चाऽनुगुणं किञ्चिदपि पदं न दृश्यते। अस्तिनास्तिशब्दाभिधेयं चिदचिदात्मकं कृत्स्नं जगत् परमस्य परेशस्य
परस्य ब्रह्मणो विष्णो: कायत्वेन तदात्मकम्; ज्ञानैकाकारस्याऽत्मनो देवादिविविधाकारानुभवे ऽचित्परिणामे च हेतुर्वस्तुयाथात्म्यज्ञानविरोधि क्षेत्रज्ञानां कर्मैवेति प्रतिपादनात् अस्तिनास्तिसत्यासत्यशब्दानां च सदसदनिर्वचनीयवस्त्वभिधानासामर्थ्याच्च । नास्त्यसत्यशब्दावस्तिसत्यशब्दविरोधिनौ। अतश्च ताभ्यामसत्त्वं हि प्रतीयते; नानिर्वचनीयत्वम्। अत्र चाचिद्वस्तुनि नास्त्यसत्यशब्दौ न तुच्छत्वमिथ्यात्वपरौ प्रयुक्तौ;
अपि तु विनाशित्वपरौ। वस्त्वस्ति किम्, महीघटत्वम् इत्यत्रापि विनाशित्वमेव ह्युपपादितम्; न
निष्प्रमाणकत्वं, ज्ञानबाध्यत्वं वा; एकेनाकारेणैकस्मिन् कालेऽनुभूतस्य कालान्तरे परिणामविशेषेणान्यथोपलब्ध्या
नास्तित्वोपपादनात्। तुच्छत्वं हि प्रमाणसंबन्धानर्हत्वम्। बाधोऽपि यद्देशकालादिसम्बन्धितया यदस्तीत्युपलब्धम्; तस्य तद्देशकालादिसम्बन्धितया नास्तीत्युपलब्धि:; न तु कालान्तरेऽनुभूतस्य कालान्तरे परिणामादिना नास्तीत्युपलब्धि:; कालभेदेन विरोधाभावात्। अतो न मिथ्यात्वम्।।
एतदुक्तं भवति - ज्ञानस्वरूपमात्मवस्तु आदिमध्यपर्यन्तहीनं सततैकस्वरूपमिति स्वत एव सदाऽस्तिशब्दवाच्यम्। अचेतनं तु क्षेत्रज्ञभोग्यभूतं तत्कर्मानुगुणपरिणामि विनाशीति सर्वदा नास्त्यर्थगर्भमिति नास्त्यसत्यशब्दाभिधेयमिति।। यथोक्तम्
यत्तु कालान्तरेणापि नान्यसंज्ञामुपैति वै।
परिणामादिसंभूतां तद्वस्तु नृप तच्च किम्।।        (वि.पु.2.13.100)
अनाशी परमार्थश्च प्राज्ञैरभ्युपगम्यते।
तत्तु नास्ति न संदेहो नाशिद्रव्योपपादितम्।।        (वि.पु.2.14.24) इति।। देशकालकर्मविशेषापेक्षया अस्तित्वनास्तित्वयोगिनि वस्तुनि केवलास्तिबुद्धिबोध्यत्वमपरमार्थ इत्युक्तम्।
आत्मन एव केवलास्तिबुद्धिबोध्यत्वमिति स परमार्थ इत्युक्तम्। श्रोतुश्च मैत्रेयस्य -
विष्ण्वाधारं यथा चैतत्त्रैलोक्यं समवस्थितम्।
परमार्थश्च मे प्रोक्तो यथाज्ञानं प्रधानत:।।        (वि.पु.2.2.2)
इत्यनुभाषणाच्च, ज्योतींषि विष्णु: इत्यादिसामानाधिकरण्यस्याऽत्मशरीरभाव एव निबन्धनम्; चिदचिद्वस्तुनोश्चास्तिनास्तिशब्दप्रयोगनिबन्धनं ज्ञानस्याकर्मनिमित्तस्वाभाविकरूपत्वेन प्राधान्यम्; अचिद्वस्तुनश्च तत्कर्मनिमित्तपरिणामित्वेनाप्राधान्यमिति प्रतीयते।।
निवर्तकानुपपत्ति:
यदुक्तं - निर्विशेषब्रह्मविज्ञानादेवाविद्यानिवृतिं्त वदन्ति श्रुतय: - इति। तदसत्, वेदाहमेतं पुरुषं
महान्तम्। आदित्यवर्णं तमस: परस्तात्। तमेवं विद्वानमृत इह भवति। नान्य: पन्था विद्यतेऽयनाय (तै.पु.सू.3.12.13), सर्वे निमेषा जज्ञिरे विद्युत: पुरुषादधि (महानारा), न तस्येशे कश्चन तस्य नाम महद्यश: (महानारायणं), य एनं विदुरमृतास्ते भवन्ति (महानारायणं
1.8.9.10) इत्याद्यनेकवाक्यविरोधात्। ब्रह्मणस्सविशेषत्वादेव सर्वाण्यपि वाक्यानि सविशेषज्ञानादेव
मोक्षं वदन्ति। शोधकवाक्यान्यपि सविशेषमेव ब्रह्म प्रतिपादयन्तीत्युक्तम्।।
तत्त्वमस्यादिवाक्यार्थविचार:
तत्त्वमस्यादिवाक्येषु सामानाधिकरण्यं न निर्विशेषवस्त्वैक्यपरम्, तत्त्वंपदयो: सविशेषब्रह्माभिधायित्वात्। तत्पदं हि सर्वज्ञं सत्यसङ्कल्पं जगत्कारणं ब्रह्म परामृशति        तदैक्षत बहु स्याम् इत्यादिषु तस्यैव
प्रकृतत्वात्।        तत्समानाधिकरणं        त्वं        पदं        च        अचिद्विशिष्टजीवशरीरकं        ब्रह्म        प्रतिपादयति,
प्रकारद्वयावस्थितैकवस्तुपरत्वात्सामानाधिकरण्यस्य। प्रकारद्वयपरित्यागे प्रवृत्तिनिमित्तभेदासंभवेन सामानाधिकरण्यमेव परित्यक्तं स्यात्; द्वयो: पदयोर्लक्षणा च। सोऽयं देवदत्त: इत्यत्रापि न लक्षणा,
भूतवर्तमानकालसंबन्धितयैक्यप्रतीत्यविरोधात्। देशभेदविरोधश्च कालभेदेन परिहृत:। तदैक्षत बहु स्याम् इत्युपक्रमविरोधश्च। एकविज्ञानेन सर्वविज्ञानप्रतिज्ञानं च न घटते। ज्ञानस्वरूपस्य निरस्तनिखिलदोषस्य सर्वज्ञस्य समस्तकल्याणगुणात्मकस्याज्ञानं तत्कार्यानन्तापुरुषार्थाश्रयत्वं च भवति। बाधार्थत्वे च सामानाधिकरण्यस्य त्वंतत्पदयोरधिष्ठानलक्षणा निवृत्तिलक्षणा चेति लक्षणादयस्त एव दोषा:।।
इयांस्तु विशेष: - नेदं रजतिमितिवदप्रतिपन्नस्यैव बाधस्यागत्या परिकल्पनम्; तत्पदेनाधिष्ठानातिरेकिधर्मानुपस्थापनेन बाधानुपपत्तिश्च। अधिष्ठानं तु प्राक्तिरोहितमतिरोहितस्वरूपं तत्पदेनोपस्थाप्यत इति चेन्न, प्रागधिष्ठानाप्रकाशे तदाश्रयभ्रमबाधयोरसंभवात्। भ्रमाश्रयमधिष्ठानमतिरोहितमिति चेत्; तदेवाधिष्ठानस्वरूपं भ्रमविरोधीति तत्प्रकाशे सुतरां न तदाश्रयभ्रमबाधौ। अतोऽधिष्ठानातिरेकि-
पारमार्थिकधर्मतत्तिरोधानानभ्युपगमे भ्रान्तिबाधौ दुरुपपादौ। अधिष्ठाने हि पुरुषमात्राकारे प्रतीयमाने तदतिरेकिणि पारमार्थिके राजत्वे तिरोहिते सत्येव व्याधत्वभ्रम:। राजत्वोपदेशेन च तन्निवृत्तिर्भवति; नाधिष्ठानमात्रोपदेशेन; तस्य प्रकाशमानत्वेनानुपदेश्यत्वात्; भ्रमानुपमर्दित्वाच्च।।
जीवशरीरकजगत्कारणब्रह्मपरत्वे मुख्यवृत्तं पदद्वयम्। प्रकारद्वयविशष्टैकवस्तुप्रतिपादनेन सामानाधिकरण्यं च सिद्धम्। निरस्तनिखलदोषस्य समस्तकल्याणगुणात्मकस्य ब्रह्मणो जीवान्तर्यामित्वमप्यैश्वर्यमपरं
प्रतिपादितं भवति। उपक्रमानुकूलता च। एकविज्ञानेन सर्वविज्ञानप्रतिज्ञोपपत्तिश्च; सूक्ष्मचिदचिद्वस्तुशरीरस्यैव
ब्रह्मणस्स्थूलचिदचिद्वस्तुशरीरत्वेन कार्यत्वात् तमीश्वराणां परमं महेश्वरम् (श्वे.6.7) पराऽस्य
शक्तिर्विविधैव        श्रूयते        (श्वे.6.8)        अपहतपाप्मा .... सत्यकामस्सत्यसङ्कल्प: (छां.8.1.6)
इत्यादिश्रुत्यन्तराविरोधश्च।।
तत्त्वमसि इत्यत्रोद्देश्योपादेयविभाग: कथमिति चेत्; नात्र किञ्चिदुद्दिश्य किमपि विधीयते; ऐतदात्म्यमिदं सर्वम् (छा.6.8.7) इत्यनेनैव प्राप्तत्वात्। अप्राप्ते हि शास्त्रमर्थवत्। इदं सर्वमिति सजीवं जगन्निर्दिश्य ऐतदात्म्यमिति तस्यैष आत्मेति तत्र प्रतिपादितम्। तत्र च हेतुरुक्त: - सन्मूलास्सोम्येमास्सर्वा: प्रजास्सदायतनास्सत्प्रतिष्ठा: (छा.6.8.3) इति; सर्वं खल्विदं ब्रह्म तज्जलानितिशान्त: (छां.3.14.1.) इतिवत्।।
तथा श्रुत्यन्तराणि च ब्रह्मणस्तद्व्यतिरिक्तस्य        चिदचिद्वस्तुनश्च शरीरात्मभावमेव तादात्म्यं
वदन्ति - अन्त: प्रविष्टश्शास्ता जनानां सर्वात्मा (तै.आर.3.11.20), य: पृथिव्यां तिष्ठन्
पृथिव्या अन्तरो यं पृथिवी न वेद यस्य पृथिवी शरीरं य: पृथिवीमन्तरो यमयति स त
आत्माऽन्तर्याम्यमृत: (बृ.5.7.3), य आत्मनि तिष्ठन्नात्मनोऽन्तरो यमात्मा न वेद यस्याऽत्मा
शरीरं य आत्मानमन्तरो यमयति स त आत्माऽन्तर्याम्यमृत: (बृ.5.7.22), य: पृथिवीमन्तरे संचरन् इत्यारभ्य यस्य मृत्युश्शरीरम् यं मृत्युर्न वेद एष सर्वभूतान्तरात्माऽपहतपाप्मा दिव्यो देव एको नारायण: (सुबा.7), तत्सृष्ट्वा। तदेवानुप्राविशत्। तदनुप्रविश्य। सच्चत्यच्चाभवत् (तै.आन.6.2) इत्यादीनि। अत्रापि - अनेन जीवेनाऽत्मनाऽनुप्रविश्य नामरूपे व्याकरवाणि (छां.6.3.2) इति ब्रह्मात्मकजीवानुप्रवेशेनैव सर्वेषां वस्तुत्वं शब्दवाच्यत्वं च प्रतिपादितम्। तदनुप्रविश्य। सच्च त्यच्चाभवत् (तै.आन.6.2) इत्यनेनैकार्थ्याज्जीवस्यापि ब्रह्मात्मकत्वं ब्रह्मानुप्रवेशादेवेत्यवगम्यते।
अतश्चिदचिदात्मकस्य सर्वस्य वस्तुजातस्य ब्रह्मतादात्म्यमात्मशरीरभावादेव इत्यवगम्यते। तस्मात्
ब्रह्मव्यतिरिक्तस्य कृत्स्नस्य तच्छरीत्वेनैव वस्तुत्वात्तस्य प्रतिपादकोऽपि शब्दस्तत्पर्यन्तमेव स्वार्थमभिदधाति।
अतस्सर्वशब्दानां लोकव्युत्पत्त्यवगततत्तत्पदार्थविशिष्टब्रह्माभिधायित्वं सिद्धमिति ऐतदात्म्यमिदं सर्वम्
इति प्रतिज्ञातार्थस्य तत्त्वमसि इति सामानाधिकरण्येन विशेषे उपसंहार:।।
अतो निर्विशेषवस्त्वैक्यवादिन:, भेदाभेदवादिन:, केवलभेदवादिनश्च वैयधिकरण्येन सामानाधिकरण्येन च ब्रह्मात्मभावोपदेशास्सर्वे परित्यक्तास्स्यु:। एकस्मिन्वस्तुनि कस्य तादात्म्यमुपदिश्यते? तस्यैवेति चेत्;
तत्स्ववाक्येनैवावगतमिति न तादात्म्योपदेशावसेयमस्ति किञ्चित्। कल्पितभेदनिरसनमिति चेत्; तत्तु न सामानाधिकरण्यतादात्म्योपदेशावसेयमित्युक्तम्। सामानाधिकरण्यं तु ब्रह्मणि प्रकारद्वयप्रतिपादनेन विरोधमेवाऽवहेत्। भेदाभेदवादे तु ब्रह्मण्येवोपाधिसंसर्गात्तत्प्रयुक्ता जीवगता दोषा ब्रह्मण्येव प्रादु:ष्युरिति निरस्तनिखिलदोषकल्याणगुणात्मकब्रह्मात्मभावोपदेशा हि विरोधादेव परित्यक्तास्स्यु:। स्वाभाविकभेदाभेदवादेऽपि
ब्रह्मणस्स्वत एव जीवभावाभ्युपगमात् गुणवद्दोषाश्च स्वाभाविका भवेयुरिति निर्दोषब्रह्मतादात्म्योपदेशो
विरुद्ध एव। केवलभेदवादिनां चात्यन्तभिन्नयो: केनापि प्रकारेणैक्यासंभवादेव ब्रह्मात्मभावोपदेशा न संभवन्तीति सर्ववेदान्तपरित्यागस्स्यात्।।
अपर्यवसानवृत्तिनिरूपणम्
निखिलोपिनषत्प्रसिद्धं कृत्स्नस्य ब्रह्मशरीरभावमातिष्ठमानै: कृत्स्नस्य ब्रह्मात्मभावोपदेशास्सर्वे सम्यगुपपादिता भवन्ति। जातिगुणयोरिव द्रव्याणामपि शरीरभावेन विशेषणत्वेन गौरश्वो मनुष्यो देवो जात: पुरुष: कर्मभि: इति सामानाधिकरण्यं लोकवेदयोर्मुख्यमेव दृष्टचरम्। जातिगुणयोरपि द्रव्यप्रकारत्वमेव खण्डो गौ:, शुक्ल: पट: इति सामानाधिकरण्यनिबन्धनम्। मनुष्यत्वादिविशिष्ट- पिण्डानामप्यात्मन: प्रकारतयैव पदार्थत्वात् मनुष्य: पुरुषष्षण्डो योषिदात्मा जात: इति सामानाधिकरण्यं सर्वत्रानुगतमिति प्रकारत्वमेव सामानाधिकरण्यनिबन्धनम्, न परस्परव्यावृत्ता जात्यादय:। स्वनिष्ठानामेव हि द्रव्याणां कदाचित् क्वचिद्द्रव्यविशेषणत्वे मत्वर्थीयप्रत्ययो दृष्ट:, दण्डी कुण्डली इति; न पृथक्
प्रतिपत्तिस्थित्यनर्हाणां द्रव्याणाम्; तेषां विशेषणत्वं सामानाधिकरण्यावसेयमेव।।
यदि गौरश्वो मनुष्यो देव: पुरुषो योषित् षण्ड आत्मा कर्मभिर्जात: इत्यत्र खण्डो मुण्डो गौ:, शुक्ल: पट:, कृष्ण: पट: इति जातिगुणवदात्मप्रकारत्वं मनुष्यादिशरीराणामिष्यते; तर्हि जातिव्यक्त्योरिव प्रकारप्रकारिणोश्शरीरात्मनोरपि नियमेन सह प्रतिपत्तिस्स्यात्; न चैवं दृश्यते। न हि नियमेन गोत्वादिवदात्माश्रयतयैवाऽत्मना सह मनुष्यादिशरीरं पश्यन्ति। अतो मनुष्य आत्मा इति सामानाधिकरण्यं लाक्षणिकमेव। नैतदेवम्; मनुष्यादिशरीराणामप्यात्मैकाश्रयत्वम्, तदेकप्रयोजनत्वम्, तत्प्रकारत्वं च जात्यादितुल्यम्। आत्मैकाश्रयत्वमात्मविश्लेषे शरीरविनाशादवगम्यते। आत्मैकप्रयोजनत्वं च तत्कर्मफलभोगार्थतयैव सद्भावात्। तत्प्रकारत्वमपि देवो मनुष्य इत्यात्मविशेषणतयैव प्रतीते:। एतदेव हि गवादिशब्दानां व्यक्तिपर्यन्तत्वे हेतु:। एतत्स्वभावविरहादेव दण्डकुण्डलादीनां विशेषणत्वे दण्डी, कुण्डली इति मत्वर्थीयप्रत्यय:। देवमनुष्यादिपिण्डानामात्मैकाश्रयत्वतदेकप्रयोजनत्वतत्प्रकारत्वस्वभावात् देवो मनुष्य आत्मा इति लोकवेदयोस्सामानाधिकरण्येन व्यवहार:। जातिव्यक्त्योर्नियमेन सह
प्रतीतिरुभयोश्चाक्षुषत्वात्। आत्मनस्त्वचाक्षुषत्वाच्चक्षुषा शरीरग्रहणवेलायामात्मा न गृह्यते। पृथग्ग्रहणयोग्यस्य
प्रकारतैकस्वरूपत्वं दुर्घटिमिति मा वोच:; जात्यादिवत्तदेकाश्रयत्वतदेकप्रयोजनत्वतद्विशेषणत्वैश्शरीरस्यापि
तत्प्रकारतैकस्वभावत्वावगमात्। सहोपलम्भनियमस्त्वेकसामग्रीवेद्यत्वनिबन्धन इत्युक्तम्। यथा चक्षुषा
पृथिव्यादे: गन्धरसादिसम्बन्धित्वं स्वाभाविकमपि न गृह्यते एवं चक्षुषा गृह्यमाणं शरीरमात्मप्रकारतैकस्वभावमपि न तथा गृह्यते; आत्मग्रहणे चक्षुषस्सामर्थ्याभावात् नैतावता शरीरस्य तत्प्रकारत्वस्वभावविरह:। तत्प्रकारतैकस्वभावत्वमेव सामानाधिकरण्यनिबन्धनम्। आत्मप्रकारतया प्रतिपादनसमर्थस्तु शब्दस्सहैव
प्रकारतया प्रतिपादयति ।।
ननु च शाब्देऽपि व्यवहारे शरीरशब्देन शरीरमात्रं गृह्यत इति नात्मपर्यन्तता शरीरशब्दस्य। नैवम्; आत्मप्रकारभूतस्यैव शरीरस्य पदार्थविवेकप्रदर्शनाय निरूपणान्निष्कर्षकशब्दोऽयम्; यथा गोत्वं
शुक्लत्वमाकृतिर्गुण: इत्यादिशब्दा:।।
अतो गवादिशब्दवद्देवमनुष्यादिशब्दा आत्मपर्यन्ता:। एवं देवमनुष्यादिपिण्डविशिष्टानां जीवानां
परमात्मशरीरतया तत्प्रकारत्वात् जीवात्मवाचिनश्शब्दा: परमात्मपर्यन्ता:। अत: परस्य ब्रह्मण:
प्रकारतयैव चिदचद्वस्तुन: पदार्थत्वमिति तत्सामानाधिकरण्येन प्रयोग:। अयमर्थो वेदार्थसंग्रहे समर्थित:।
मतान्तरेषु सामानाधिकरण्यानुपपत्ति:
इदमेव शरीरात्मभावलक्षणं तादात्म्यम् आत्मेति तूपगच्छन्ति ग्राहयन्ति च (शारी.4.1.3)
इति वक्ष्यति, आत्मेत्येव तु गृह्णीयात् इति च वाक्यकार:।।
संग्रहेणसिद्धान्तोपन्यास:
अत्रदं तत्त्वम् - अचिद्वस्तुन: चिद्वस्तुन: परस्य च ब्रह्मणो भोग्यत्वेन भोक्तृत्वेन चेशितृत्वेन च स्वरूपविवेकमाहु: काश्चन श्रुतय: - अस्मान्मायी सृजते विश्वमेतत्तस्मिंश्चान्यो मायया सन्निरुद्ध: (श्वे.4.9), मायां तु प्रकृतिं विद्यान्मायिनं तु महेश्वरम्  (श्वे.4.10), क्षरं
प्रधानममृताक्षरं हर: क्षरात्मानावीशते देव एक:; (श्वे.1.10), अमृताक्षरं हर इति भोक्ता निर्दिश्यते, प्रधानमात्मनो भोग्यत्वेन हरतीति हर:। स कारणं करणाधिपाधिपो न चास्य कश्चिज्जनिता न चाधिप: (श्वे.6.9), प्रधानक्षेत्रज्ञपतिर्गुणेश: (श्वे.6.16), पतिं विश्वस्याऽत्मेश्वरं
शाश्वतं शिवमच्युतम् (तै.नारायणे.11-अनु.3), ज्ञाज्ञौ द्वावजावीशानीशौ (श्वे.1.9), नित्यो नित्यानां चेतनश्चेतनानामेको बृहूनां यो विदधाति कामान् (कठ.5.13), भोक्ता भोग्यं प्रेरितारं च मत्वा (श्वे.1.12), तयोरन्य: पिप्पलं स्वाद्वत्त्यनश्नन् अन्यो अभिचाकशीति (मु.3.1.1),
पृथगात्मानं प्रेरितारं च मत्वा जुष्टस्ततस्तेनामृतत्वमेति (श्वे.1.6), अजामेकां लोहितशुक्लकृष्णां
बह्वीं प्रजां जनयन्तीं सरूपाम्। अजो ह्येको जुषमाणोऽनुशेते जहात्येनां भुक्तभोगामजोऽन्य:
(तै.6.10.5), समाने वृक्षे पुरुषो निमग्नोऽनीशया शोचति मुह्यमान:। जुष्टं यदा पश्यत्यन्यमीशमस्य
महिमानमिति वीतशोक: (श्वे.4.7) इत्याद्या:।।
स्मृतावपि अहङ्कार इतीयं मे भिन्ना प्रकृतिरष्टधा।। अपरेयमितस्त्वन्यां प्रकृतिं विद्धि
मे पराम्। जीवभूतां महाबाहो ययेदं धार्यते जगत्।। (भ.गी.7.4,5), सर्वभूतानि कौन्तेय
प्रकृतिं यान्ति मामिकाम्। कल्पक्षये पुनस्तानि कल्पादौ विसृजाम्यहम्।। प्रकृतिं स्वामवष्टभ्य विसृजामि पुन: पुन:। भूतग्राममिमं कृत्स्नामवशं प्रकृतेर्वशात्।। (भ.गी.9.7,8), मयाऽध्यक्षेण
प्रकृतिस्सूयते सचराचरम्। हेतुनाऽनेन कौन्तेय जगद्धि परिवर्तते।। (भ.गी.9.10), प्रकृतिं पुरुषं चैव विद्ध्यनादी उभावपि। (भ.गी.13.19), मम योनिर्महद्ब्रह्म तस्मिन्गर्भं दधाम्यहम्। सम्भवस्सर्वभूतानां ततो भवति भारत।। (भ.गी.14.3) इति।। जगद्योनिभूतं महत् ब्रह्म मदीयं
प्रकृत्याख्यं भूतसूक्ष्ममचिद्वस्तु यत्; तस्मिंश्चेतनाख्यं गर्भं यत्संयोजयामि, ततो मत्कृताच्चिदचित्संसर्गाद्देवादि-  स्थावरान्तानामचिन्मिश्राणां सर्वभूतानां सम्भवो भवतीत्यर्थ:।।
एवं भोक्तृभोग्यरूपेणावस्थितयोस्सर्वावस्थावस्थितयोश्चिदचितो: परमपुरुषशरीरतया तन्नियाम्यत्वेन तदपृथक्स्थितिं परमपुरुषस्य चात्मत्वमाहु: काश्चन श्रुतय: - य: पृथिव्यां तिष्ठन् पृथिव्या अन्तरो यं पृथिवी न वेद यस्य पृथिवी शरीरं य: पृथिवीमन्तरो यमयति (बृ.5.7.3) इत्यारभ्य य
आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरं य आत्मानमन्तरो यमयति स त आत्माऽन्तर्याम्यमृत: (बृ.5.7.22)  इति। तथा - य: पृथिवीमन्तरे सञ्चरन्यस्य पृतिवी
शरीरं यं पृथिवी न वेद (सुबाल.7) इत्यारभ्य योऽक्षरमन्तरे सञ्चरन्यस्याक्षरं शरीरं यमक्षरं न
वेद यो मृत्युमन्तरे सञ्चरन्यस्य मृत्युश्शरीरं यं मृत्युर्न वेद एष सर्वभूतान्तरात्माऽपहतपाप्मा दिव्यो देव एको नारायण: (सुबाल.7)। अत्र मृत्युशब्देन तमश्शब्दवाच्यं सूक्ष्मावस्थमचिद्वस्त्वभिधीयते;
अस्यामेवोपनिषदि - अव्यक्तमक्षरे लीयते। (सुबाल.2) इति वचनात्। अन्त: प्रविष्टश्शास्ता जनानां सर्वात्मा (तै.आर.3.11.21.) इति च।।
एवं सर्वावस्थावस्थितचिदचिद्वस्तुशरीरतया तत्प्रकार: परमपुरुष एव कार्यावस्थकारणावस्थ- जगद्रूपेणावस्थित इतीममर्थं ज्ञापयितुं काश्चन श्रुतय: कार्यावस्थं कारणावस्थं च जगत् स एवेत्याहु:
- सदेव सोम्येदमग्र आसीदेकमेवाद्वितीयं तदैक्षत बहुस्यां प्रजायेयेति तत्तेजोसृजत (छा.6.2.1)
इत्यारभ्य सन्मूलास्सोम्येमास्सर्वा: प्रजास्सदायतनास्सत्प्रतिष्ठा:। ऐतदात्म्यमिदं सर्वं तत्सत्यं स
आत्मा तत्त्वमसि श्वेतकेतो (छा.6.8.6) इति। तथा सोऽकामयत। बृहु स्यां प्रजायेयेति। स तपोऽतप्यत। स तपस्तप्त्वा। इदं सर्वमसृजत इत्यारभ्य सत्यं चानृतं च सत्यमभवत् (तै.आन.6.2-3) इत्याद्या:।।
अत्रापि श्रुत्यन्तरसिद्धश्चिदचितो: परमपुरुषस्य च स्वरूपविवेकस्स्मारित: - हन्ताहमिमास्तिस्रो देवता अनेन जीवेनाऽत्मनाऽनुप्रविश्य नामरूपे व्याकरवाणि इति, तत्सृष्ट्वा, तदेवानुप्राविशत्, तदनुप्रविश्य, सच्चत्यच्चाभवत् ... विज्ञानं चाविज्ञानं च। सत्यं चानृतं च सत्यमभवत् इति च।
अनेन जीवेनाऽत्मनाऽनुप्रविश्य इति जीवस्य ब्रह्मात्मकत्वं, तदनुप्रविश्य सच्चत्यच्चाभवत्, विज्ञानं चाविज्ञानं च इत्यनेनैकार्थ्यात् आत्मशरीरभावनिबन्धनमिति विज्ञायते। एवं भूतमेव नामरूपव्याकरणं तद्धेदं तर्ह्यव्याकृतमासीत्। तन्नामरूपाभ्यां व्याक्रियत (बृ.3.4.7) इत्यत्राप्युक्तम्। अत: कार्यावस्थ: कारणावस्थश्च स्थूलसूक्ष्मचिदचिद्वस्तुशरीर: परमपुरुष एवेति कारणात्कार्यस्यानन्यत्वेन कारणविज्ञानेन कार्यस्य ज्ञाततयैकविज्ञानेन सर्वविज्ञानं समीहितमुपपन्नतरम्। अहमिमास्तिस्रो देवता अनेन जीवेनाऽत्मनाऽनुप्रविश्य नामरूपे व्याकरवाणि इति, तिस्रो देवता: इति सर्वमचिद्वस्तु निर्दिश्य तत्र स्वात्मकजीवानुप्रवेशेन नामरूपव्याकरणवचनात् सर्वे वाचकाश्शब्दा: अचिद्विशिष्टजीवविशिष्टपरमात्मन एव वाचका इति कारणावस्थपरमात्मवाचिना शब्देन कार्यवाचिनश्शब्दस्य सामानाधिकरण्यं मुख्यवृत्तम्।
अत: स्थूलसूक्ष्मचिदचित्प्रकारं ब्रह्मैव कार्यं कारणं चेति ब्रह्मोपादानं जगत्। सूक्ष्मचिदचिद्वस्तुशरीरकं
ब्रह्मैव कारणमिति।।
ब्रह्मोपादानत्वेऽपि संघातस्योपादानत्वेन चिदचितोर्ब्रह्मणश्च स्वभावासङ्करोऽप्युपपन्नतर:। यथा
शुक्लकृष्णरक्ततन्तुसंघातोपादानत्वेऽपि चित्रपटस्य तत्तत्तन्तुप्रदेश एव शौक्ल्यादिसंबन्ध इति कार्यावस्थायामपि न सर्वत्र वर्णसङ्कर:; तथा चिदचिदीश्वरसंघातोपादानत्वेऽपि जगत: कार्यावस्थायामपि भोक्तृत्वभोग्यत्व- नियन्तृत्वाद्यसङ्कर:। तन्तूनां पृथक्स्थितियोग्यानामेव पुरुषेच्छया कदाचित्संहतानां कारणत्वं कार्यत्वं च। इह तु चिदचितोस्सर्वावस्थयो: परमपुरुषशरीरत्वेन तत्प्रकारतयैव पदार्थत्वात्तत्प्रकार: परमपुरुष: सर्वदा सर्वशब्दवाच्य इति विशेष:। स्वभावभेदस्तदसङ्करश्च तत्र चात्र च तुल्य:। एवं च सति
परस्य ब्रह्मण: कार्यानुप्रवेशेऽपि स्वरूपान्यथाभावाभावादविकृतत्वमुपपन्नतरम्। स्थूलावस्थस्य नामरूपविभागविभक्तस्य चिदचिद्वस्तुन आत्मतयाऽवस्थानात्कार्यत्वमप्युपपन्नतरम्। अवस्थान्तरापत्तिरेव हि कार्यता।।
निर्गुणवादाश्च परस्य ब्रह्मणो हेयगुणासम्बन्धादुपपद्यन्ते। अपहतपाप्मा विजरो विमृत्युर्विशोको विजिघत्सोऽपिपास: (छा.8.1.5) इति हेयगुणान् प्रतिषिध्य सत्यकामस्सङ्कल्प: इति कल्याणगुणान्विदधती इयं श्रुतिरेवान्यत्र सामान्येनावगतं गुणनिषेधं हेयगुणविषयं व्यवस्थापयति।।
ज्ञानस्वरूपं ब्रह्मेतिवादश्च सर्वज्ञस्य सर्वशक्तेर्निखलहेयप्रत्यनीककल्याणगुणाकरस्य ब्रह्मणस्स्वरूपं ज्ञानैकनिरूपणीयं स्वयंप्रकाशतया ज्ञानस्वरूपं चेत्यभ्युपगमादुपपन्नतर:। यस्सर्वज्ञस्सर्ववित् (मुं.1.1.9),
पराऽस्य शक्तिर्विविधैव श्रूयते स्वाभाविकी ज्ञानबलक्रिया च (श्वे.6.8), विज्ञातारमरे केन विजानीयात् (बृ.6.5.15), सत्यं ज्ञानम् (तै.आन.1.1) इत्यादिका: ज्ञातृत्वमावेदयन्ति सत्यं ज्ञानमित्यादिकाश्च ज्ञानैकनिरूपणीयतया स्वप्रकाशतया च ज्ञानस्वरूपताम्।।
सोऽकामयत बहु स्याम् (तै.आ.6.2), तदैक्षत बहु स्याम् (छां.6.2.3), तन्नामरूपाभ्यां
व्याक्रियत (बृृ.3.4.7) इति ब्रह्मैव स्वसङ्कल्पाद्विचित्रस्थिरत्रसरूपतया नानाप्रकारमवस्थितमिति तत्प्रत्यनीकाब्रह्मात्मकवस्तुनानात्वमतत्वमिति तत्प्रतिषिध्यते, मृत्योस्स मृत्युमाप्नोति य इह नानेव
पश्यति (कठ.4.11), नेह नानाऽस्ति किञ्चन (कठ.4.10,11), यत्र हि द्वैतमिव भवति तदितर इतरं पश्यति यत्र त्वस्य सर्वमात्मैवाभूत्तत्केन कं पश्येत्तत्केन कं विजानीयात् (बृ.4.4.14) इत्यादिना। न पुन: बहु स्यां प्रजायेय इत्यादि श्रुतिसिद्धं स्वसङ्कल्पकृतं ब्रह्मणो नानानामरूपभाक्त्वेन नानाप्रकारत्वमपि निषिध्यते। यत्र त्वस्य सर्वमात्मैवाभूत् इत्यादि निषेधवाक्यादौ च तत्स्थापितम् - सर्वं तं परादाद्योऽन्यत्राऽत्मनस्सर्वं वेद (बृ.4.4.6) तस्य ह वा एतस्य महतो
भूतस्य निश्विसतमेतद्यदृग्वेदो यजुर्वेद: (सुबा.2,बृ.4.4-10,6-5-11) इत्यादिना।।
एवं चिदचिदीश्वराणां स्वभावभेदं स्वरूपभेदं च वदन्तीनां कार्यकारणभावं कार्यकारणयोरनन्यत्वं च वदन्तीनां सर्वासां श्रुतीनामविरोध:, चिदचितो: परमात्मनश्च सर्वदा शरीरात्मभावं शरीरभूतयो: कारणदशायां नामरूपविभागानर्हसूक्ष्मदशापतिं्त कार्यदशायां च तदर्हस्थूलदशापतिं्त वदन्तीभिश्श्रुतिभरेव ज्ञायत इति ब्रह्माज्ञानवादस्यौपाधिकब्रह्मभेदवादस्यान्यस्याप्यपन्यायमूलस्य सकलश्रुतिविरुद्धस्य न कथञ्चिदप्यवकाशो दृश्यते।  चिदचिदीश्वराणां पृथक्स्वभावतया तत्तच्छØतिसिद्धानां शरीरात्मभावेन
प्रकारप्रकारितया श्रुतिभिरेव प्रतिपन्नानां श्रुत्यन्तरेण कार्यकारणभावप्रतिपादनं कार्यकारणयोरैक्यप्रतिपादनं च ह्यविरुद्धम्। यथाग्नेयादीन् षड्यागानुत्पत्तिवाक्यै: पृथगुत्पन्नान् समुदायानुवादिवाक्यद्वयेन समुदायद्वयत्वमापन्नान् दर्शपूर्णमासाभ्याम् (कात्या.श्रौ.सू.4-2-47) इत्यधिकारवाक्यं कामिन: कर्तव्यतया विदधाति; तथा चिदचिदीश्वरान्विविक्तस्वरूपस्वभावान्; क्षरं प्रधानममृताक्षरं हर: क्षरात्मानावीशते देव एक: (श्वे.1.10), पतिं विश्वस्याऽत्मेश्वरम् (तै.ना.11.3), आत्मा नारायण: पर: (तै.ना.11.4),
इत्यादिवाक्यै: पृथक् प्रतिपाद्य यस्य पृथिवी शरीरम् यस्याऽत्मा शरीरम् (बृ.5.7.3), यस्याव्यक्तं
शरीरम्। यस्याक्षरं शरीरम् (बृ.5.8), एष सर्वभूतान्तरात्माऽपहतपाप्मा दिव्यो देव एको नारायण: (सुबाल.7.ख.) इत्यादिभिर्वाक्यैश्चिदचितोस्सर्वावस्थावस्थितयो: परमात्मशरीरतां
परमात्मनस्तदात्मतां च प्रतिपाद्य शरीरभूतपरमात्माभिधायिभिस्सद्ब्रह्मात्मादिशब्दै: कारणावस्थ: कार्यावस्थश्च
परमात्मैक एवेति पृथक्प्रतिपन्नं वस्तुत्रितयं सदेव सोम्येदमग्र आसीत् (छां.6.2.1), ऐतदात्म्यमिदं
सर्वम् (छां.6.8.7), सर्वं खल्विदं ब्रह्म (छां.3.14.1) इत्यादिवाक्यं प्रतिपादयति। चिदचिद्वस्तुशरीरिण:
परमात्मन: परमात्मशब्देनाभिधाने हि नास्ति विरोध: यथा मनुष्यपिण्डशरीरकस्याऽत्मविशेषस्य
अयमात्मा सुखी इत्यात्मशब्देनाभिधाने इत्यलमतिविस्तरेण।।
निवृत्यनुपपत्ति:
यत्पुनरिदमुक्तम् - ब्रह्मात्मैकत्वविज्ञानेनैवाविद्यानिवृत्तिर्युक्ता इति, तदयुक्तम् , बन्धस्य पारमार्थिकत्वेन ज्ञाननिवर्त्यत्वाभावात् पुण्यापुण्यरूपकर्मनिमित्तदेवादिशरीरप्रवेशतत्प्रयुक्तसुखदु:खानुभवरूपस्य बन्धस्य मिथ्यात्वं कथमिव शक्यते वक्तुम्। एवंरूपबन्धनिवृत्तिर्भक्तिरूपापन्नोपासनप्रीतपरमपुरुषप्रसादलभ्येति पूर्वमेवोक्तम्।
भवदभिमतस्यैक्यज्ञानस्य यथावस्थितवस्तुविपरीतविषयस्य मिथ्यारूपत्वेन बन्धविवृद्धिरेव फलं भवति
मिथ्यैतदन्यद्द्रव्यं हि  नैति तद्द्रव्यतां यत: (वि.पु.2.14.27) इति शास्त्रात्। उत्तम:
पुरुषस्त्वन्य: (भ.गी.15.17), पृथगात्मानं प्रेरितारं च मत्वा (श्वे.1.6) इति जीवात्मविसजातीयस्य तदन्तर्यामिणो ब्रह्मणो ज्ञानं परमपुरुषार्थलक्षणमोक्षसाधनमित्युपदेशाच्च।।
अपि च भवदभिमतस्यापि निवर्तकज्ञानस्य मिथ्यारूपत्वात्तस्य निवर्तकान्तरं मृग्यम्। निवर्तकज्ञानमिदं स्वविरोधि सर्वं भेदज्ञानं निवर्त्य क्षणिकत्वात्स्वयमेव नश्यतीति चेन्न; तत्स्वरूपतदुत्पत्तिविनाशानां काल्पनिकत्वेन विनाशतत्कल्पनाकल्पकरूपाविद्याया निवर्तकान्तरमन्वेषणीयम्। तद्विनाशो ब्रह्मस्वरूपमेवेति चेत्; तथा सति निवर्तकज्ञानोत्पत्तिरेव न स्यात्, तद्विनाशे तिष्ठति, तदुत्पत्त्यसम्भवात्।।
अपि च चिन्मात्रब्रह्मव्यतिरिक्तकृत्स्ननिषेधविषयज्ञानस्य कोऽयं ज्ञाता अध्यासरूप इति चेन्न; तस्य निषेध्यतया निवर्तकज्ञानकर्मत्वात् तत्कर्तृत्वानुपपत्ते:। ब्रह्म स्वरूपमिति चेत्; ब्रह्मणो निवर्तकज्ञानं
प्रति ज्ञातृत्वं किं स्वरूपम्; उताध्यस्तम्। अध्यस्तं चेत्, अयमध्यासस्तन्मूलाविद्यान्तरं च निवर्तकज्ञानाविषयतया तिष्ठत्येव। निवर्तकज्ञानान्तराभ्युपगमे तस्यापि त्रिरूपत्वात् ज्ञात्रपेक्षयाऽनवस्था स्यात्। ब्रह्मस्वरूपस्यैव ज्ञातृत्वेऽस्मदीय एव पक्ष: परिगृहीतस्स्यात्। निवर्तकज्ञानस्वरूपं स्वस्य ज्ञाता च ब्रह्मव्यतिरिक्तत्वेन स्वनिवर्त्यान्तर्गतमिति वचनं भूतलव्यतिरिक्तं कृत्स्नं देवदत्तेन च्छिन्नम्
इत्यस्यामेव च्छेदनक्रियायामस्य च्छेत्तु: अस्याश्छेदनक्रियायाश्च च्छेद्यानुप्रवेशवचनवदुपहास्यम्। अध्यस्तो ज्ञाता स्वनाशहेतुभूतनिवर्तकज्ञाने स्वयं कर्ता च न भवति, स्वनाशस्यापुरुषार्थत्वात्। तन्नाशस्य
ब्रह्मस्वरूपत्वाभ्युपगमे भेददर्शनतन्मूलाविद्यादीनां कल्पनमेव न स्यात्। इत्यलमनेन दिष्टहतमुद्गराभिघातेन।।
तस्मादनादिकर्मप्रवाहरूपाज्ञानमूलत्वाद्बन्धस्य तन्निबर्हणं उक्तलक्षणज्ञानादेव। तदुत्पत्तिश्चाहरह:
अनुष्ठीयमानपरमपुरुषाराधनवेषात्मयाथात्म्यबुद्धिविशेषसंस्कृतवर्णाश्रमोचितकर्मलभ्या। तत्र केवलकर्मणामल्पास्थिरफलत्वम्, अनभिसंहितफलपरमपुरुषाराधनवेषाणां कर्मणां उपासनात्मकज्ञानोत्पत्तिद्वारेण
ब्रह्मयाथात्म्यानुभवरूपानन्तस्थिरफलत्वं च कर्मस्वरूपज्ञानादृते न ज्ञायते। केवलाकारपरित्यागपूर्वक- यथोक्तस्वरूपकर्मोपादानं च न सम्भवतीति कर्मविचारानन्तरं तत एव हेतो: ब्रह्मविचार: कर्तव्य इति
अथात इत्युक्तम्।
अथ सूत्रकाराभिमतसूत्रार्थयोजनाम्भ:
तत्र पूर्वपक्षवादी मन्यते वृद्धव्यवहारादन्यत्र शब्दस्य बोधकत्वशक्त्यवधारणासम्भवात्, व्यवहारस्य च कार्यबुद्धिपरत्वेन कार्यार्थ एव शब्दस्य प्रामाण्यमिति कार्यरूप एव वेदार्थ:। अतो न वेदान्ता:
परिनिष्पन्ने परे ब्रह्मणि प्रमाणभावमनुभवितुमर्हन्ति। न च पुत्रजन्मादिसिद्धवस्तुविषयवाक्येषु हर्षहेतूनां कालत्रयवर्तिनामर्थानामानन्त्यात् सुलग्नसुखप्रसवादिहर्षहेत्वर्थान्तरोपनिपातसम्भावनया च प्रियार्थप्रतिपत्तिनिमित्तमुखविकासादिलिङ्गेनार्थविशेषबुद्धिहेतुत्वनिश्चय:, नापि व्युत्पन्नेतरपदविभक्त्यर्थस्य
पदान्तरार्थनिश्चयेन प्रकृत्यर्थनिश्चयेन वा शब्दस्य सिद्धवस्तुन्यभिधानशक्तिनिश्चय:; ज्ञातकार्याभिधायिपद- समुदायस्य तदंशविशेषनिश्चयरूपत्वात्तस्य। न च सर्पाद्भीतस्य नायं सर्पो रज्जुरेषा इति शब्दश्रवणसमनन्तरं
भयनिवृत्तिदर्शनेन सर्पाभावबुद्धिहेतुत्वनिश्चय:; अत्रापि निश्चेष्टं निर्विशेषमचेतनमिदं वस्त्वित्याद्यर्थबोधेषु
बहुषु        भयनिवृत्तिहेतुषु        सत्सु        विशेषनिश्चयायोगात्।        कार्यबुद्धिप्रवृत्तिव्याप्तिबलेन        शब्दस्य
प्रवर्तकार्थावबोधित्वमुपगतमिति        सर्वपदानां        कार्यपरत्वेन        सर्वै:        पदै:        कार्यस्यैव        विशिष्टस्य
प्रतिपादनान्नान्यान्वितस्वार्थमात्रे पदशक्तिनिश्चय:। इष्टसाधनताबुद्धिस्तु कार्यबुद्धिद्वारेण प्रवृत्तिहेतु:; न स्वरूपेण, अतीतानागतवर्तमानेष्टोपायबुद्धिषु प्रवृत्त्यनुपलब्धे:। इष्टोपायो हि मत्प्रयत्नादृते न सिद्ध्यति;
अतो मत्कृतिसाध्य इति बुद्धिर्यावन्न जायते; तावन्न प्रवर्तते। अत: कार्यबुद्धिरेव प्रवृत्तिहेतुरिति
प्रवर्तकस्यैव शब्दवाच्यतया कार्यस्यैव वेदवेद्यत्वात्परिनिष्पन्नरूपब्रह्मप्राप्ति-लक्षणानन्तस्थिरफलाप्रतिपत्ते:
अक्षय्यं ह वै चातुर्मास्ययाजिनस्सुकृतं भवति (आ.श्रौ.सू.2.1.1) इत्यादिभि: कर्मणामेव स्थिरफलत्वप्रतिपादनाच्च कर्मफलाल्पास्थिरत्वब्रह्मज्ञानफलानन्तस्थिरत्वज्ञानहेतुको ब्रह्मविचारारम्भो न युक्त: - इति।।
सिद्धवस्तुनि शब्दव्युत्पत्तिनिरूपणम्
अत्राभिधीयते - निखिललोकविदितशब्दार्थसम्बन्धावधारणप्रकारमपनुद्य सर्व शब्दानामलौकिकैकार्था-
वबोधित्वावधारणं प्रामाणिका        न        बहुमन्वते।        एवं  किल        बालाश्शब्दार्थसंबन्धमवधारयन्ति        -
मातापितृप्रभृतिभिरम्बातातमातुलादीन् शशिपशुनरमृगपक्षिसर्पादींश्च एनमवेहि, इमं चावधारय इत्यभिप्रायेण
अङ्गुल्यानिर्दिश्य निर्दिश्य तैस्तैश्शब्दैस्तेषुतेष्वर्थेषु बहुशश्शिक्षिताश्शनैश्शनैस्तैस्तैरेव शब्दैस्तेषुतेष्वर्थेषु स्वात्मनां बुद्ध्युत्पतिं्त दृष्ट्वा शब्दार्थयोस्संबन्धान्तरादर्शनात् संकेतयितृपुरुषाज्ञानाच्च तेष्वर्थेषु तेषां
शब्दानां प्रयोगो बोधकत्वनिबन्धन इति निश्चिन्वन्ति।        पुनश्च व्युत्पन्नेतरशब्देषु अस्य शब्दस्यायमर्थ:
इति पूर्ववृद्धैश्शिक्षितास्सर्वशब्दानामर्थमवगम्य परप्रत्यायनाय तत्तदर्थावबोधि वाक्यजातं प्रयुञ्जते।
प्रकारान्तरेणापि शब्दार्थसंबन्धावधारणं सुशकम् - केनचित्पुरुषेण हस्तचेष्टादिना पिता ते सुखमास्ते
इति देवदत्ताय ज्ञापय इति प्रेषित: कश्चित् तज्ज्ञापने प्रवृत्त: पिता ते सुखमास्ते इति शब्दं प्रयुङ्क्ते।
पार्श्वस्थोऽन्यो व्युत्पित्सुर्मूकवच्चेष्टाविशेषज्ञस्तज्ज्ञापने प्रवृत्तमिमं ज्ञात्वाऽनुगतस्तज्ज्ञापनाय प्रयुक्तमिमं
शब्दं श्रुत्वा अयं शब्दस्तदर्थबुद्धिहेतु: इति निश्चिनोति इति कार्यार्थ एव व्युत्पत्तिरिति निर्बन्धो निर्निबन्धन:। अतो वेदान्ता: परिनिष्पन्नं परं ब्रह्म, तदुपासनं चापिरिमतफलं बोधयन्तीति तन्निर्णयफलो
ब्रह्मविचार: कर्तव्य:।।
कार्यार्थत्वेऽपि वेदस्य ब्रह्मविचार: कर्तव्य एव। कथम्; आत्मा वा अरे द्रष्टव्यश्श्रोतव्यो
मन्तव्यो निदिध्यासतिव्य: (बृ.4.4.5;6.5.6), सोऽन्वेष्टव्यस्सविजिज्ञासितव्य: (छा.8.7.1), विज्ञाय प्रज्ञां कुर्वीत (बृ.6.4.21), दहरोऽस्मिन्नन्तराकाशस्तस्मिन्यदन्तस्तदन्वेष्टव्यं तद्वाव विजिज्ञासतिव्यम् (छां.8.1.1), तत्रापि दह्रं गगनं विशोकस्तस्मिन्यदन्त स्तदुपासतिव्यम् (तै.ना.10.23)
इत्यादिभि: प्रतिपन्नोपासनविषयकार्याधिकृतफलत्वेन ब्रह्मविदाप्नोति परम् (तै.आन.1.1) इत्यादिभिर्ब्रह्म
प्राप्तिश्श्रूयत इति ब्रह्मस्वरूपतद्विशेषणानां दु:खासंभिन्नदेशविशेषरूपस्वर्गादिवत्, रात्रिसत्रप्रतिष्ठादिवत्,
अपगोरणशतयातनासाध्यसाधनभावावच्च, कार्योपयोगितयैव सिद्धे:।।
अपूर्वखण्डनम्
गामानय इत्यादिष्वपि वाक्येषु न कार्यार्थे व्युत्पत्ति:; भवदभिमतकार्यस्य दुर्निरूपत्वात्। कृतिभावभावि कृत्युद्देश्यं हि भवत: कार्यम्। कृत्युद्देश्यत्वं च कृतिकर्मत्वम्। कृतिकर्मत्वञ्च कृत्या
प्राप्तुमिष्टतमत्वम्। इष्टतमं च सुखं वर्तमानदु:खस्य तन्निवृत्तिर्वा। तत्रेष्टसुखादिना पुरुषेण स्वप्रयत्नादृते यदि तत्सिद्धि: प्रतीता, तत: प्रयत्नेच्छु: प्रवर्तते पुरुष इति न क्वचिदपीच्छाविषयस्य कृत्यधीनसिद्धित्वमन्तरेण कृत्युद्देश्यत्वं नाम किञ्चिदप्युपलभ्यते। इच्छाविषयस्य प्रेरकत्वं च प्रयत्नाधीनसिद्धित्वमेव, तत एव
प्रवृत्ते:। न च पुरुषानुकूलत्वं कृत्युद्देश्यत्वम्, यतस्सुखमेव पुरुषानुकूलम्। न च दु:खनिवृत्ते:
पुरुषानुकूलत्वम्; पुरुषानुकूलं सुखं तत्प्रतिकूलं दु:खम् इति हि सुखदु:खयोस्स्वरूपविवेक:। दु:खस्य
प्रतिकूलतया तन्निवृत्तिरिष्टा भवति; नानुकूलतया। अनुकूलप्रतिकूलान्वयविरहे स्वरूपेणावस्थितिर्हि  दु:खनिवृत्ति:। अतस्सुखव्यतिरिक्तस्य क्रियादेरनुकूलत्वं न सम्भवति। न सुखार्थतया तस्याप्यनुकूलत्वम्, दु:खात्मकत्वात्तस्य। सुखार्थतयाऽपि तदुपादानेच्छामात्रमेव भवति। न च कृतिं प्रति शेषित्वं कृत्युद्देश्यत्वम्, भवत्पक्षे शेषित्वस्यानिरूपणात्।।
शेषलक्षणम्
न च परोद्देशप्रवृत्तकृतिव्याप्त्यर्हत्वं शेषत्वमिति तत्प्रतिसम्बन्धी शेषीत्यवगम्यते, तथा सति कृतेरशेषत्वेन तां प्रति तत्साध्यस्य शेषित्वाभावात्। न च परोद्देशप्रवृत्त्यर्हतायाश्शेषत्वेन परश्शेषी,
उद्देश्यत्वस्यैव निरूप्यमाणत्वात्, प्रधानस्यापि भृत्योद्देशप्रवृत्त्यर्हत्वदर्शनाच्च। प्रधानस्तु भृत्यपोषणेऽपि स्वोद्देशेन प्रवर्तत इति चेन्न, भृत्योऽपि हि प्रधानपोषणे स्वोद्देशेनैव प्रवर्तते। कार्यस्वरूपस्यैवानिरूपणात् कार्यप्रतिसम्बन्धी शेष:, तत्प्रतिसम्बन्धी शेषी इत्यप्यसङ्गतम्।।
नापि कृतिप्रयोजनकत्वं कृत्युद्देश्यत्वम्; पुरुषस्य कृत्यारम्भप्रयोजनमेव हि कृतिप्रयोजनम्। स चेच्छाविषय:। तस्मादिष्टत्वातिरेकिकृत्युद्देश्यत्वानिरूपणात् कृतिसाध्यताकृतिप्रधानत्वरूपं कार्यं दुर्निरूपमेव।।
नियोगस्यापि साक्षादिषिविषयभूतसुखदु:खनिवृत्तिभ्यामन्यत्वात्तत्साधनतयैवेष्टत्वं कृतिसाध्यत्वं च।
अत एव हि तस्य क्रियातिरिक्तता; अन्यथा क्रियैव कार्यं स्यात्; स्वर्गकामपदसमभिव्याहारानुगुण्येन लिङादिवाच्यं कार्यं स्वर्गसाधनमेवेति क्षणभङ्गिकर्मातिरेकि स्थिरं स्वर्गसाधनमपूर्वमेव कार्यमिति स्वर्गसाधनतोल्लेखेनैव ह्यपूर्वव्युत्पत्ति:। अत: प्रथममनन्यार्थतया प्रतिपन्नस्य कार्यस्यानन्यार्थत्वनिर्वहणायापूर्वमेव
पश्चात्स्वर्गसाधनं भवतीत्युपहास्यम्, स्वर्गकामपदान्वितकार्याभिधायिपदेन प्रथममप्यनन्यार्थतानभिधानात्; सुखदु:खनिवृत्तितत्साधनेभ्योऽन्यस्य अनन्यार्थस्य कृतिसाध्यताप्रतीत्यनुपपत्तेश्च। अपि च - किमिदं नियोगस्य प्रयोजनत्वम्? सुखवन्नियोगस्यापि अनुकूलत्वमेवेति चेत्, किं नियोगस्सुखम्? सुखमेव ह्यनुकूलम्। सुखविशेषवन्नियोगापरपर्यायं विलक्षणं सुखान्तरमिति चेत्; किं तत्र प्रमाणमिति वक्तव्यम्। स्वानुभवश्चेत्, न; विषयविशेषानुभवसुखवन्नियोगानुभवसुखमिदमिति भवताऽपि नानुभूयते। शास्त्रेण नियोगस्य पुरुषार्थतया प्रतिपादनात्। पश्चात्तु भोक्ष्यत इति चेत्; किं तन्नियोगस्य पुरुषार्थत्ववाचि
शास्त्रम्। न तावल्लौकिकं वाक्यम्; तस्य दु:खात्मकक्रियाविषयत्वात्, तेन सुखादिसाधनतयैव कृतिसाध्यतामात्रप्रतिपादनात्। नापि वैदिकम्; तेनापि स्वर्गादिसाधनतयैव कार्यस्य प्रतिपादनात्। नापि नित्यनैमित्तिकशास्त्रम्; तस्यापि तदभिधायित्वं स्वर्गकामवाक्यस्थापूर्वव्युत्पत्तिपूर्वकमित्युक्तरीत्या तेनापि सुखादिसाधनकार्याभिधानमवर्जनीयम्। नियतैहिकफलस्य कर्मणोऽनुष्ठितस्य फलत्वेन तदानीमनुभूयमानान्नाद्यरोगतादिव्यतिरेकेण नियोगरूपसुखानुभवानुपलब्धेश्च नियोगस्सुखमित्यत्र न किञ्चन
प्रमाणमुपलभामहे। अर्थवादादिष्वपि स्वर्गादिसुखप्रकारकीर्तनवन्नियोग रूपसुखप्रकारकीर्तनं भवतापि न दृष्टचरम्।
अतो विधिवाक्येष्वपि धात्वर्थस्य कर्तृव्यापारसाध्यतामात्रं शब्दानुशासनसिद्धमेव लिङ्गादेर्वाच्यमित्यध्यवसीयते। धात्वर्थस्य च यागादेरग्न्यादिदेवतान्तर्यामि परमपुरुषसमाराधनरूपता, समाराधितात्परमपुरुषात्फलसिद्धिश्चेति फलमत उपपत्ते: (ब्र.सू.3.2.37) इत्यत्र प्रतिपादयिष्यते।
अतो वेदान्ता: परिनिष्पन्नं ब्रह्म बोधयन्तीति ब्रह्मोपासनफलानन्त्यं स्थिरत्वं च सिद्धम्। चातुर्मास्यादिकर्मस्वपि केवलस्य कर्मण: क्षयिफलत्वोपदेशादक्षयफलश्रवणं वायुश्चान्तरिक्षं चैतदमृतम् (बृ.4.3.3) इत्यादिवदापेक्षिकं
मन्तव्यम्।
अत: केवलानां कर्मणामल्पास्थिरफलत्वात्, ब्रह्मज्ञानस्य चानन्तस्थिरफलत्वात् तन्निर्णयफलो
ब्रह्मविचारारम्भो युक्त इति स्थितम्।।
इति श्रीशारीरकमीमांसाभाष्ये जिज्ञासाधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये जन्माद्यधिकरणम् ।।2।।
किं पुनस्तद्ब्रह्म? यज्जिज्ञास्यमुच्यत इत्यत्राह -
MARKER: sutram beginning
overall_sutram_no:2
sutram_text:जन्माद्यस्य यत:
sutram_index_string:1-1-2
2.        जन्माद्यस्य यत: ।। 1-1-2 ।।
जन्मादीति - सृष्टिस्थितप्रलयम्। तद्गुणसंविज्ञानो बहुव्रीहि:। अस्य अचिन्त्यविविधविचित्ररचनस्य नियतदेशकालफलभोगब्रह्मादिस्तम्बपर्यन्तक्षेत्रज्ञमिश्रस्य        जगत:,        यत:-        यस्मात्सर्वेश्वरान्निखिल-
हेयप्रत्यनीकस्वरूपात्सत्यसंकल्पात् ज्ञानानन्दाद्यनन्तकल्याणगुणात् सर्वज्ञात् सर्वशक्ते: परमकारुणिकात्
परस्मात्पुंस: सृष्टिस्थितप्रलया: प्रवर्तन्ते; तत् ब्रह्मेति सूत्रार्थ:।।
पूर्वपक्ष:
भृगुर्वै वारुणि:। वरुणं पितरमुपससार। अधीहि भगवो ब्रह्म इत्यारभ्य यतो वा इमानि
भूतानि जायन्ते। येन जातानि जीवन्ति। यत्प्रयत्न्यभिसंविशन्ति। तद्विजिज्ञासस्व। तद्ब्रह्म
(तै.3.भृ.1.अनु) इति श्रूयते। तत्र संशय: - किमस्माद्वाक्यात् ब्रह्म लक्षणत: प्रतिपत्तुं शक्यते, न
वा - इति। किं प्राप्तम्? न शक्यमिति। न तावज्जन्मादयो विशेषणत्वेन ब्रह्म लक्षयन्ति,
अनेकविशेषणव्यावृत्तत्वेन ब्रह्मणोऽनेकत्वप्रसक्ते:। विशेषणत्वं हि व्यावर्तकत्वम् ।।
ननु देवदत्तश्श्यामो युवा लोहिताक्षस्समपरिमाण: इत्यत्र विशेषणबहुत्वेऽप्येक एव देवदत्त:
प्रतीयते। एवमत्राप्येकमेव ब्रह्म भवति। नैवम् - तत्र प्रमाणान्तरेणैक्यप्रतीतेरेकस्मिन्नेव विशेषणानामुपसंहार:।
अन्यथा तत्रापि व्यावर्तकत्वेनानेकत्वमपरिहार्यम्। अत्र त्वनेनैव विशेषणेन लिलक्षयिषितत्वात् ब्रह्मण:
प्रमाणान्तरेणैक्यमनवगतमिति व्यावर्तकभेदेन ब्रह्मबहुत्वमवर्जनीयम्।।
ब्रह्मशब्दैक्यादत्राप्यैक्यं प्रतीयत इति चेत्, न, अज्ञातगोव्यक्ते: - जिज्ञासो: पुरुषस्य खण्डो
मुण्ड: पूर्णशृङ्गो गौ: इत्युक्ते गोपदैक्येऽपि खण्डत्वादिव्यावर्तकभेदेन गोव्यक्तिबहुत्वप्रतीते: ब्रह्मव्यक्तयोऽपि
बह्व्यस्स्यु:। अत एव लिलक्षियिषिते वस्तुनि एषां विशेषणानां संभूय लक्षणत्वमप्यनुपपन्नम्।।
नाप्युपलक्षणत्वेन        लक्षयन्ति,        आकारान्तराप्रतिपत्ते:।        उपलक्षणानामेकेनाकारेण        प्रतिपन्नस्य केनचिदाकारान्तरेण प्रतिपत्तिहेतुत्वं हि दृष्टं यत्रायं सारस:, स देवदत्तकेदार:, इत्यादिषु।।
ननु च सत्यं ज्ञानमनन्तं ब्रह्म (तै.आनन्द.1.) इति प्रतिपन्नाकारस्य जगज्जन्मादीन्युपलक्षणानि
भवन्ति। न, इतरेतरप्रतिपन्नाकारापेक्षत्वेन उभयोर्लक्षणवाक्ययो: अन्योन्याश्रयणात्। अतो न लक्षणतो
ब्रह्म प्रतिपत्तुं शक्यत इति।।
सिद्धान्त:
एवं प्राप्तेऽभिधीयते - जगत्सृष्टिस्थितिप्रलयैरुपलक्षणभूतैर्ब्रह्म प्रतिपत्तुं शक्यते। न च
उपलक्षणोपलक्ष्याकारव्यतिरिक्ताकारान्तराप्रतिपत्तेर्ब्रह्माप्रतिपत्ति: । उपलक्ष्यं ह्यनवधिकातिशयबृहत् बृंहणं च; बृहतेर्धातोस्तदर्थत्वात् । तदुपलक्षणभूताश्च जगज्जन्मस्थितिलया:। यतो, येन, यत् इति
प्रसिद्धवन्निर्देशेन यथाप्रसिद्धि जन्मादिकारणमनूद्यते। प्रसिद्धिश्च सदेव सोम्येदमग्र आसीदेकमेवाद्वितीयं (छां.6.2.1) तदैक्षत बहु स्यां प्रजायेयेति तत्तेजोऽसृजत (छां.6.2.1) इत्येकस्यैव सच्छब्दवाच्यस्य निमित्तोपादनकारणत्वेन तदपि सदेवेदमग्रे एकमेवासीत् इत्युपादानतां प्रतिपाद्य अद्वितीयम् इत्यधिष्ठात्रन्तरं
प्रतिषिध्य तदैक्षत बहुस्यां प्रजायेय इति तत्तेजोऽसृजत इत्येकस्यैव प्रतिपादनात्। तस्मात् यन्मूला जगज्जन्मस्थितिलया: तद्ब्रह्मेति जन्मस्थितिलया: स्वनिमित्तोपादानभूतं वस्तु ब्रह्मेति लक्षयन्ति। जगन्निमित्तोपादनताक्षिप्तसर्वज्ञत्वसत्यसङ्कल्पत्वविचित्रशक्तित्वाद्याकारबृहत्त्वेन प्रतिपन्नं ब्रह्मेति च जन्मादीनां तथा प्रतिपन्नस्य लक्षणत्वेन नाकारान्तराप्रतिपत्तिरूपानुपपत्ति:।।
जगज्जन्मादीनां विशेषणतया लक्षणत्वेऽपि न कश्चिद्दोष:। लक्षणभूतान्यपि विशेषणानि स्वविरोधिव्यावृत्तं  वस्तु  लक्षयन्ति।  अज्ञातस्वरूपे  वस्तुन्येकस्मिन्  लिलक्षयिषितेऽपि
परस्पराविरोध्यनेकविशेषणलक्षणत्वं न भेदमापादयति; विशेषणानामेकाश्रयतया प्रतीतेरेकस्मिन्नेवोपसंहारात्। खण्डत्वादयस्तु विरोधादेव गोव्यक्तिभेदमापादयन्ति । अत्र तु कालभेदेन जन्मादीनां न विरोध:।।
यतो वा इमानि भूतानि जायन्ते (तै.भृ.1.1) इत्यादिकारणवाक्येन प्रतिपन्नस्य जगज्जन्मादिकारणस्य
ब्रह्मणस्सकलेतरव्यावृत्तं स्वरूपमभिधीयते        सत्यं ज्ञानमनन्तं ब्रह्म (तै.आन.1.1) इति। तत्र सत्यपदं
निरुपाधिकसत्तायोगि ब्रह्माऽह। तेन विकारास्पदमचेतनं तत्संसृष्टश्चेतनश्च व्यावृत्त:। नामान्तरभजनार्हावस्थान्तरयोगेन तयोर्निरुपाधिकसत्तायोगरहितत्वात्। ज्ञानपदं नित्यासङ्कुचितज्ञानैकाकारमाह। तेन कदाचित् सङ्कुचितज्ञानत्वेन मुक्ता व्यावृत्ता:। अनन्तपदं देशकालवस्तुपरिच्छेदरहितं स्वरूपमाह। सगुणत्वात्स्वरूपस्य, स्वरूपेण गुणैश्चानन्त्यम्। तेन पूर्वपदद्वयव्यावृत्तकोटिद्वयविलक्षणास्सातिशयस्वरूपस्वगुणा: नित्या: व्यावृत्ता:। विशेषणानां व्यावर्तकत्वात्। तत: सत्यं ज्ञानमनन्तं ब्रह्म (तै.आन.1.1) इत्यनेन
वाक्येन जगज्जन्मादिनाऽवगतस्वरूपं ब्रह्म सकलेतरवस्तुविसजातीयमिति लक्ष्यत इति नान्योन्याश्रयणम्।
अतस्सकलजगज्जन्मादिकारणं, निरवद्यं, सर्वज्ञं, सत्यसङ्कल्पं, सर्वशक्ति, ब्रह्म लक्षणत: प्रतिपत्तुं
शक्यत इति सिद्धम्।।
ये तु निर्विशेषवस्तु जिज्ञास्यमिति वदन्ति। तन्मते ब्रह्म जिज्ञासा, जन्माद्यस्य यत:
इत्यसङ्गतं स्यात्; निरतिशयबृहत् बृंहणं च ब्रह्मेति निर्वचनात्; तच्च ब्रह्म जगज्जन्मादिकारणमितिवचनाच्च। एवमुत्तरेष्वपि सूत्रगणेषु सूत्रोदाहृतश्रुतिगणेषु च ईक्षणाद्यन्वयदर्शनात् सूत्राणि सूत्रोदाहृतश्रुतयश्च न तत्र
प्रमाणम्। तर्कश्च साध्यधर्माव्यभिचारिसाधनधर्मान्वितवस्तुविषयत्वान्न निर्विशेषवस्तुनि प्रमाणम्। जगज्जन्मादिभ्रमो यतस्तद्ब्रह्मेति स्वोत्प्रेक्षा पक्षेऽपि न निर्विशेषवस्तुसिद्धि:, भ्रममूलमज्ञानम्, अज्ञानसाक्षि
ब्रह्मेत्यभ्युपगमात्। साक्षित्वं हि प्रकाशैकरसतयैवोच्यते। प्रकाशत्वं तु जडाद्व्यावर्तकं, स्वस्य परस्य च व्यवहारयोग्यतापादनस्वभावेन भवति। तथा सति सविशेषत्वम्। तदभावे प्रकाशतैव न स्यात्। तुच्छतैव स्यात्।।
इति श्रीशारीरकमीमांसाभाष्ये जन्माद्यधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये शास्त्रयोनित्वाधिकरणम्
जगज्जन्मादिकारणं ब्रह्म वेदान्तवेद्यमित्युक्तम्। तदयुक्तम्। तद्धि न वाक्यप्रतिपाद्यम्। अनुमानेन सिद्धेरित्याशङ्क्याह -
MARKER: sutram beginning
overall_sutram_no:3
sutram_text:शास्त्रयोनित्वात्
sutram_index_string:1-1-3
3.        शास्त्रयोनित्वात् ।। 1-1-3 ।।
शास्त्रं यस्य योनि: कारणं प्रमाणम्, तच्छास्त्रयोनि; तस्य भावश्शास्त्रयोनित्वम्। तस्मात्
ब्रह्मज्ञानकारणत्वात् शास्त्रस्य, तद्योनित्वं ब्रह्मण:। अत्यन्तातीन्द्रियत्वेन प्रत्यक्षादिप्रमाणाविषयतया
ब्रह्मणश्शास्त्रैकप्रमाणकत्वात् उक्तस्वरूपं ब्रह्म यतो वा इमानि भूतानि (तै.भृ.1.) इत्यादिवाक्यं
बोधयत्येवेत्यर्थ:।।
पूर्व:पक्ष:
ननु - शास्त्रयोनित्वं ब्रह्मणो न सम्भवति, प्रमाणान्तरवेद्यत्वाद्ब्रह्मण:। अप्राप्ते तु शास्त्रमर्थवत्।। किन्तर्हि तत्र प्रमाणम्। न तावत् प्रत्यक्षम्। तद्धि द्विविधम्। इन्द्रियसम्भवं योगसम्भवं चेति।
इन्द्रियसंभवञ्च बाह्यसम्भवम्, आन्तरसम्भवञ्चेति द्विधा।        बाह्येन्द्रियाणि विद्यमानसन्निकर्षयोग्य- स्वविषयबोधजननानीति न सर्वार्थसाक्षात्कारतन्निर्माणसमर्थपुरुषविशेषविषयबोधजननानि। नाप्यान्तरम्,
आन्तरसुखदु:खादिव्यतिरिक्तबहिर्विषयेषु        तस्य        बाह्येन्द्रियानपेक्षप्रवृत्त्यनुपपत्ते:।        नापि        योगजन्यम्;
भावनाप्रकर्षपर्यन्तजन्मनस्तस्य विशदावभासत्वेऽपि पूर्वानुभूतविषयस्मृतिमात्रत्वान्न प्रामाण्यमिति कुत:
प्रत्यक्षता; तदतिरिक्तविषयत्वे कारणाभावात्। तथा सति तस्य भ्रमरूपता। नाप्यनुमानं विशेषतो दृष्टं सामान्यतो दृष्टं वा; अतीन्द्रिये वस्तुनि सम्बन्धावधारणविरहान्न विशेषतो दृष्टम्। समस्तवस्तुसाक्षात्कारतन्निर्माणसमर्थपुरुषविशेषनियतं सामान्यतो दृष्टमपि न लिङ्गमुपलभ्यते।।
ननु च जगत: कार्यत्वं तदुपादानोपकरणसम्प्रदानप्रयोजनाभिज्ञकर्तृकत्वव्याप्तम्। अचेतनारब्धत्वं जगतश्चैकचेतनाधीनत्वेन व्याप्तम्। सर्वं हि घटादिकार्यं तदुपादानोपकरणसम्प्रदानप्रयोजनाभिज्ञकर्तृकं दृष्टम्। अचेतनारब्धमरोगं स्वशरीरमेकचेतनाधीनं च। सावयवत्वेन जगत: कार्यत्वम् ।।
उच्यते - किमिदमेकचेतनाधीनत्वम्? न तावत्तदायत्तोत्पत्तिस्थितित्वम्; दृष्टान्तो हि साध्यविकलस्स्यात्,
न        ह्यरोगं
स्वशरीरमेकचेतनायत्तोत्पत्तिस्थिति,        तच्छरीरस्य
भोक् तॄणां        भार्यादिसर्वचेतनानां
अदृष्टजन्यत्वात्तदुत्पत्तिस्थित्यो:।  किञ्च  शरीरावयविनस्स्वावयवसमवेततारूपस्थिति:
अवयवसंश्लेषविशेषव्यतिरेकेण न चेतनमपेक्षते। प्राणनलक्षणा तु स्थिति: पक्षत्वाभिमते क्षितिजलाब्धिमहीधरादौ न संभवतीति पक्षसपक्षानुगतामेकरूपां स्थितिं नोपलभामहे। तदायत्तप्रवृत्तित्वं तदधीनत्वमिति चेत् - अनेकचेतनसाध्येषु गुरुतररथशिलामहीरुहादिषु व्यभिचार:। चेतनमात्राधीनत्वे सिद्धसाध्यता।।
किञ्च - उभयवादिसिद्धानां जीवानामेव लाघवेन कर्तृत्वाभ्युपगमो युक्त:। न च जीवानामुपादानाद्यनभिज्ञतया कर्तृत्वासंभव:; सर्वेषामेव चेतनानां पृथिव्याद्युपादानयागाद्युपकरण- साक्षात्कारसामर्थ्यात्। यथेदानीं पृथिव्यादयो यागादयश्च प्रत्यक्षमीक्ष्यन्ते। उपकरणभूत- यागादिशक्तिरूपापूर्वादिशब्दवाच्यादृष्टसाक्षात्काराभावेऽपि चेतनानां न कर्तृत्वानुपपत्ति:, तत्साक्षात्कारानपेक्षणात्कार्यारम्भस्य। शक्तिमत्साक्षात्कार एव हि कार्यारम्भोपयोगी। शक्तेस्तु ज्ञानमात्रमेवोपयुज्यते; न साक्षात्कार:। न हि कुलालादय: कार्योपकरणभूतदण्डचक्रादिवत्तच्छक्तिमपि
साक्षात्कृत्य घटमणिकादिकार्यमारभन्ते। इह तु चेतनानामागमावगतयागादिशक्तिविशेषाणां कार्यारम्भो नानुपपन्न:।
किञ्च यच्छक्यक्रियं शक्योपादानादिविज्ञानञ्च, तदेव तदभिज्ञकर्तृकं दृष्टम्। महीमहीधरमहार्णवादि तु अशक्यक्रियमशक्योपादानादिविज्ञानं चेति न चेतनकर्तृकम्। अतो घटमणिकादिसजातीय-
शक्यक्रियशक्योपादानादिविज्ञानवस्तुगतमेव कार्यत्वं बुद्धिमत्कर्तृपूर्वकत्वसाधने प्रभवति। किञ्च - घटादिकार्यमनीश्वरेणाल्पज्ञानशक्तिना सशरीरेण परिग्रहवताऽनाप्तकामेन निर्मितं दृष्टमिति तथाविधमेव चेतनं कर्तारं साधयन्नयं कार्यत्वहेतुस्सिषाधियिषितपुरुषसार्वज्ञ्यसर्वैश्वर्यादिविपरीतसाधनाद्विरुद्धस्स्यात्। न चैतावता सर्वानुमानोच्छेदप्रसङ्ग:। लिङ्गिनि प्रमाणान्तरगोचरे लिङ्गबलोपस्थापिता विपरीतविशेषास्तत्प्रमाणप्रतिहतगतयो निवर्तन्ते। इह तु सकलेतरप्रमाणाविषये लिङ्गिनि निखिलनिर्माणचतुरे,
अन्वयव्यतिरेकावगताविनाभावनियमा धर्मास्सर्व एवाविशेषेण प्रसज्यन्ते। निवर्तकप्रमाणाभावात्तथैवावतिष्ठन्ते।
अत आगमादृते कथमीश्वरस्सेत्स्यति।
अथ साक्षात्पूर्वपक्षिणं प्रस्तौति
अत्राहु: - सावयवत्वादेव जगत: कार्यत्वं न प्रत्याख्यातुं शक्यते। भवन्ति च प्रयोगा:- विवादाध्यासितं भूभूधरादि कार्यं, सावयवत्वात्, घटादिवत्। तथा विवादाध्यासितमवनि-जलधि-
महीधरादि कार्यं, महत्त्वे सति क्रियावत्त्वात्, घटवत्। तनुभवनादि कार्यं महत्त्वे सति मूर्तत्वात्, घटवत् - इति। सावयवेषु द्रव्येषु इदमेव क्रियते नेतरत् इति कार्यत्वस्य नियामकं सावयवत्वातिरेकि
रूपान्तरं नोपलभामहे। कार्यत्वप्रतिनियतं शक्यक्रियत्वं शक्योपादानादिविज्ञानत्वं चोपलभ्यत इति चेन्न; कार्यत्वेनानुमतेऽपि विषये ज्ञानशक्ती कार्यानुमेये - इत्यन्यत्रापि सावयवत्वादिना कार्यत्वं ज्ञातमिति ते च प्रतिपन्ने एवेति न कश्चिद्विशेष:। तथाहि घटमणिकादिषु कृतेषु कार्यदर्शनानुमितकर्तृगततन्निर्माणशक्तिज्ञान:
पुरुषोऽदृष्टपूर्वं विचित्रसन्निवेशं नरेन्द्रभवनमालोक्य अवयवसन्निवेशविशेषेण तस्य कार्यत्वं निश्चित्य तदानीमेव कर्तुस्तज्ज्ञानशक्तिवैचित्र्यमनुमिनोति। अतस्तनुभुवनादे: कार्यत्वे सिद्धे सर्वसाक्षात्कारतन्निर्माणादिनिपुण: कश्चित्पुरुषविशेषस्सिद्ध्यत्येव।।
किञ्च - सर्वचेतनानां धर्माधर्मनिमित्तेऽपि सुखदु:खोपभोगे चेतनानधिष्ठितयोस्तयोरचेतनयो:
फलहेतुत्वानुपपत्ते: सर्वकर्मानुगुणसर्वफलप्रदानचतुर: कश्चिदास्थेय:; वर्धकिनाऽनधिष्ठितस्य वास्यादेरचेतनस्य देशकालाद्यनेकपरिकरसन्निधानेऽपि यूपादिनिर्माणसाधनत्वादर्शनात्। बीजाङ्कुरादे: पक्षान्तर्भावेन तैर्व्यभिचारापादनं
श्रोत्रियवेतालानामनभिज्ञताविजृम्भितम्। तत एव सुखादिभिर्व्यभिचारवचनमपि तथैव। न च
लाघवेनोभयवादिसंप्रतिपन्नक्षेत्रज्ञानामेव ईदृशाधिष्ठातृत्वकल्पनं युक्तम्, तेषां सूक्ष्मव्यवहितविप्रकृष्ट- दर्शनाशक्तिनिश्चयात्। दर्शनानुगुणैव हि सर्वत्रकल्पना। न च क्षेत्रज्ञवदीश्वरस्याशक्तिनिश्चयोऽस्ति।
अत: प्रमाणान्तरतो न तत्सिद्ध्यनुपपत्ति: । समर्थकर्तृपूर्वकत्वनियतकार्यत्वहेतुना सिध्यन् स्वाभाविकसर्वार्थसाक्षात्कारतन्नियमनशक्तिसंपन्न एव सिद्ध्यति ।।
अथ कार्यत्वहेतोर्विरुद्धत्वं व्युदस्यति
यत्त्वनैश्वर्याद्यापादनेन धर्मिविशेषविपरीतसाधनत्वमुन्नीतम्, तदनुमानवृत्तानभिज्ञत्वनिबन्धनम्, सपक्षे सहदृष्टानां सर्वेषां कार्यस्याहेतुभूतानां, च धर्माणां लिङ्गिन्यप्राप्ते:।।
एतदुक्तं भवति - केनचित् किञ्चित् क्रियमाणं स्वोत्पत्तये कर्तु: स्वनिर्माणसामर्थ्यं स्वोपादानोपकरणज्ञानं चापेक्षते; न त्वन्यासामर्थ्यमन्याज्ञानं च, हेतुत्वाभावात्। स्वनिर्माणसामर्थ्य- स्वोपादानोपकरणज्ञानाभ्यामेव स्वोत्पत्तावुपपन्नायां संबन्धितया दर्शनमात्रेणाकिञ्चित्करस्यार्थान्तराज्ञानादे:
हेतुत्वकल्पनायोगात् - इति। किञ्च - क्रियमाणवस्तुव्यतिरिक्तार्थाज्ञानादिकं किं सर्वविषयं क्रियोपयोगि;
उत कतिपयविषयम्। न तावत्सर्वविषयम्; न हि कुलालादि: क्रियमाणव्यतिरिक्तं किमपि न जानाति। नापि कतिपयविषयम्, सर्वेषु कर्तृषु तत्तदज्ञानाशक्त्यनियमेन सर्वेषामज्ञानादीनां व्यभिचारात्। अत: कार्यत्वस्यासाधकानामनीश्वरत्वादीनां लिङ्गिन्यप्राप्तिरिति न विपरीतसाधनत्वम्।।
कुलालादीनां दण्डचक्राद्यधिष्ठानं शरीरद्वारेणैव दृष्टमिति जगदुपादानोपकरणाधिष्ठानमीश्वरस्य
अशरीरस्यानुपपन्नमिति चेन्न; संकल्पमात्रेणैव परशरीरगतभूतवेतालगरलाद्यपगमविनाशदर्शनात्। कथमशरीरस्य
परप्रवर्तनरूपस्संकल्प इति चेन्न शरीरापेक्षस्संकल्प:, शरीरस्य संकल्पहेतुत्वाभावात्। मन एव हि संकल्पहेतु:। तदभ्युपगतमीश्वरेऽपि; कार्यत्वेनैव ज्ञानशक्तिवन्मनसोऽपि प्राप्तत्वात्। मानसस्सङ्कल्प: सशरीरस्यैव, सशरीरस्यैव समनस्कत्वादिति चेन्न, मनसो नित्यत्वेन देहापगमेऽपि मनसस्सद्भावेनानैकान्त्यात्।
अतो विचित्रावयवसन्निवेशविशेषतनुभुवनादिकार्यनिर्माणे पुण्यपापपरवश: परिमितशक्तिज्ञान: क्षेत्रज्ञो न
प्रभवतीति निखिलभुवननिर्माणचतुरोऽचिन्त्यापरिमितज्ञानशक्त्यैश्वर्योऽशरीर: संकल्पमात्रसाधनपरिनिष्पन्नानन्त- विस्तारविचित्ररचनप्रपञ्च: पुरुषविशेष ईश्वरोऽनुमानेनैव सिद्ध्यति। अत: प्रमाणान्तरावसेयत्वाद्ब्रह्मण: नैतद्वाक्यं ब्रह्म प्रतिपादयति।।
किञ्च अत्यन्तभिन्नयोरेव मृद्द्रव्यकुलालयोर्निमित्तोपादानत्वदर्शनेन आकाशादेर्निरवयवद्रव्यस्य कार्यत्वानुपपत्त्या च नैकमेव ब्रह्म कृत्स्नस्य जगतो निमित्तमुपादानं च प्रतिपादयितुं शक्नोतीति।।
सिद्धान्त:
एवं प्राप्ते ब्रूम: - यथोक्तलक्षणं ब्रह्म जन्मादिवाक्यं बोधयत्येव। कुत:? शास्त्रैकप्रमाणकत्वाद्ब्रह्मण:। यदुक्तं सावयवत्वादिना कार्यं सर्वं जगत्। कार्यं च तदुचितकर्तृविशेषपूर्वकं दृष्टमिति निखिलजगन्निर्माणतदुपादानोपकरणवेदनचतुर: कश्चिदनुमेय: - इति। तदयुक्तम्, महीमहार्णवादीनां कार्यत्वेऽप्येकदैवैकेनैव निर्मिता इत्यत्र प्रमाणाभावात्। न चैकस्य घटस्येव सर्वेषामेकं कार्यत्वम्, येनैकदैवैक: कर्ता स्यात्। पृथग्भूतेषु कार्येषु कालभेदकर्तृभेददर्शनेन कर्तृकालैक्यनियमादर्शनात्। न च क्षेत्रज्ञानां विचित्रजगन्निर्माणाशक्त्या कार्यत्वबलेन तदतिरिक्तकल्पनायाम् अनेककल्पनानुपपत्तेश्चैक: कर्ता भवितुमर्हतीति क्षेत्रज्ञानामेवोपचितपुण्यविशेषाणां शक्तिवैचित्र्यदर्शनेन तेषामेवातिशयितादृष्टसंभावनया च तत्तद्विलक्षणकार्यहेतुत्वसंभवात्; तदतिरिक्तात्यन्तादृष्टपुरुषकल्पनानुपपत्ते:। न च युगपत्सर्वोत्पत्तिस्सर्वोच्छित्तिश्च प्रमाणपदवीमधिरोहत: अदर्शनात्, क्रमेणैवोत्पत्तिविनाशदर्शनाच्च। कार्यत्वेन सर्वोत्पत्तिविनाशयो: कल्प्यमानयोर्दर्शनानुगुण्येन कल्पनायां विरोधाभावाच्च। अतो बुद्धिमदेककर्तृकत्वे साध्ये कार्यत्वस्यानैकान्त्यम्; पक्षस्याप्रसिद्धविशेषणत्वम्; साध्यविकलता च दृष्टान्तस्य; सर्वनिर्माणचतुरस्य एकस्याप्रसिद्धे:। बुद्धिमत्कर्तृकत्वमात्रे साध्ये सिद्धसाधनता।।
सार्वज्ञ्यसर्वशक्तियुक्तस्य कस्यचिदेकस्य साधकमिदं कार्यत्वं किं युगपदुत्पद्यमानसर्ववस्तुगतम्?
उत क्रमेणोत्पद्यमानसर्ववस्तुगतम्? युगपदुत्पद्यमानसर्ववस्तुगतत्वे कार्यत्वस्यासिद्धता। क्रमेणोत्पद्यमानसर्ववस्तुगतत्वे   अनेककर्तृकत्वसाधनाद्विरुद्धता।   अत्राप्येककर्तृकत्वसाधने
प्रत्यक्षानुमानविरोधश्शास्त्रविरोधश्च; कुम्भकारो जायते, रथकारो जायते इत्यादिश्रवणात्।।
अपि च - सर्वेषां कार्याणां शरीरादीनां च सत्त्वादिगुणकार्यरूपसुखाद्यन्वयदर्शनेन सत्वादिमूलत्वमवश्याश्रयणीयम्। कार्यवैचित्र्यहेतुभूता: कारणगता विशेषास्सत्त्वादय:। तेषां कार्याणां तन्मूलत्वापादनं तद्युक्तपुरुषान्त:करणविकारद्वारेण। पुरुषस्य च तद्योग: कर्ममूल इति कार्यविशेषारम्भायैव, ज्ञानशक्तिवत्कर्तु: कर्मसम्बन्ध: कार्यहेतुत्वेनैवावश्याश्रयणीय:; ज्ञानशक्तिवैचित्र्यस्य च कर्ममूलत्वात्।
इच्छाया: कार्यारम्भहेतुत्वेऽपि विषयविशेषविशेषितायास्तस्यास्सत्त्वादिमूलकत्वेन कर्मसम्बन्धोऽवर्जनीय:।
अत: क्षेत्रज्ञा एव कर्तार:; न तद्विलक्षण: कश्चिदनुमानात्सिद्ध्यति।।
भवन्ति च प्रयोगा: - तनुभुवनादि क्षेत्रज्ञकर्तृकम्, कार्यत्वात्, घटवत् । ईश्वर: कर्ता न
भवति, प्रयोजनशून्यत्वात्, मुक्तात्मवत्। ईश्वर: कर्ता न भवति, अशरीरत्वात्तद्वदेव। न च क्षेत्रज्ञानां स्वशरीराधिष्ठाने व्यभिचार:, तत्राप्यनादेस्सूक्ष्मशरीरस्य सद्भावात्। विमतिविषय: कालो न लोकशून्य:, कालत्वाद्वर्तमानकालवत् इति ।।
अनुमानं मुखान्तरेण दूषयति
अपि च - किमीश्वरस्सशरीरोऽशरीरो वा कार्यं करोति। न तावदशरीर: अशरीरस्य कर्तृत्वानुपलब्धे:। मानसान्यपि कार्याणि सशरीरस्यैव भवन्ति, मनसो नित्यत्वेऽप्यशरीरेषु मुक्तेषु तत्कार्यादर्शनात्। नापि सशरीर:, विकल्पासहत्वात्। तच्छरीरं किं नित्यम्? उतानित्यम्?। न तावन्नित्यम्, सावयवस्य तस्य नित्यत्वे जगतोऽपि नित्यत्वाविरोधादीश्वरासिद्धे:। नाप्यनित्यम्, तद्व्यतिरिक्तस्य तच्छरीरहेतोस्तदानीमभावात्। स्वयमेव हेतुरिति चेन्न, अशरीरस्य तदयोगात्। अन्येन शरीरेण सशरीर
इति चेन्न, अनवस्थानात्।।
स किं सव्यापारो निर्व्यापारो वा?। अशरीरत्वादेव न सव्यापार:। नापि निर्व्यापार: कार्यं करोति, मुक्तात्मवत्। कार्यं जगदिच्छामात्रव्यापारकर्तृकमित्युच्यमाने पक्षस्याप्रसिद्धविशेषणत्वम्, दृष्टान्तस्य च साध्यहीनता। अतो दर्शनानुगुण्येन ईश्वरानुमानं दर्शनानुगुण्यपराहतमिति शास्त्रैकप्रमाणक:
परब्रह्मभूतस्सर्वेश्वर: पुरुषोत्तम:।।
शास्त्रन्तु        सकलेतरप्रमाणपरिदृष्टसमस्तवस्तुविसजातीयं        सार्वज्ञ्यसत्य-सङ्कल्पत्वादिमिश्र
अनवधिकातिशयापरिमितोदारगुणसागरं        निखिलहेयप्रत्यनीकस्वरूपं        प्रतिपादयतीति        न
प्रमाणान्तरावसितवस्तुसाधर्म्यप्रयुक्तदोषगन्धप्रसङ्ग:। यत्तु निमित्तोपादानयोरैक्यं आकाशादेर्निरवयवद्रव्यस्य कार्यत्वं चानुपलब्धम् अशक्यप्रतिपादनमित्युक्तम्, तदप्यविरुद्धमिति प्रकृतिश्च प्रतिज्ञादृष्टान्तानुपरोधात् (ब्र.सू.1.4.23), न वियदश्रुते: (ब्र.सू.2.3.1) इत्यत्र प्रतिपादयिष्यते। अत: प्रमाणान्तरागोचरत्वेन
शास्त्रैकविषयत्वात् यतो वा इमानि भूतानि (तै.भृगु.1) इति वाक्यमुक्तलक्षणं ब्रह्म प्रतिपादयतीति सिद्धम्।।
।। इति श्रीशारीरकमीमांसाभाष्ये शास्त्रयोनित्वाधिकरणम्।। 3।।
श्रीशारीरिकमीमांसाभाष्ये समन्वयाधिकरणम्।।4।।
यद्यपि प्रमाणान्तरागोचरं ब्रह्म तथापि प्रवृत्तिनिवृत्तिपरत्वाभावेन        सिद्धरूपं ब्रह्म न शास्त्रं
प्रतिपादयतीत्याशङ्क्याह-
MARKER: sutram beginning
overall_sutram_no:4
sutram_text:तत्तु समन्वयात्
sutram_index_string:1-1-4
4.        तत्तु समन्वयात् ।। 1-1-4 ।।
प्रसक्ताशङ्कानिवृत्त्यर्थस्तु शब्द:। तत् शास्त्रप्रमाणकत्वं ब्रह्मणस्सम्भवत्येव। कुत:? समन्वयात्
- परमपुरुषार्थतयाऽन्वयस्समन्वय:, परमपुरुषार्थभूतस्यैव ब्रह्मणोऽभिधेयतयाऽन्वयात्।।
एवमिव समन्वितो ह्यौपिनषद: पदसमुदाय: - यतो वा इमानि भूतानि जायन्ते (तै.भृ.1),
सदेव सोम्येदमग्र आसीदेकमेवाद्वितीयम्। तदैक्षत बहु स्यां प्रजायेयेति तत्तेजोऽसृजत (छा.6.2.1,3),
ब्रह्म वा इदमेकमेवाग्र आसीत् (बृ.3.2.11), आत्मा वा इदमेक एवाग्र आसीत् (ऐतरेय.1.1.1), तस्माद्वा एतस्मादात्मन आकाशस्सम्भूत: (तै.उ.आन.1), एको ह वै नारायण आसीत् (म.उ.1.1), सत्यं ज्ञानमनन्तं ब्रह्म (तै.उ.आन.1), आनन्दो ब्रह्म (तै.उ.भृ.6) इत्येवमादि:।।
न        च        व्युत्पत्तिसिद्धपरिनिष्पन्नवस्तुप्रतिपादनसमर्थानां        पदसमुदायानामखिलजगदुत्पित्ति- स्थितिविनाशहेतुभूताशेषदोषप्रत्यनीकापरिमितोदारगुणसागरानवधिकातिशयानन्दस्वरूपे ब्रह्मणि समन्वितानां
प्रवृत्तिनिवृत्तिरूपप्रयोजनविरहादन्यपरत्वं स्वविषयावबोधपर्यवसायित्वात्सर्वप्रमाणानाम्। न च प्रयोजनानुगुणा
प्रमाणप्रवृत्ति:। प्रयोजनं हि प्रमाणानुगुणम्। न च प्रवृत्तिनिवृत्त्यन्वयविरहिण: प्रयोजनशून्यत्वम्,
पुरुषार्थान्वयप्रतीते:। तथा स्वरूपपरेष्वपि पुत्रस्ते जात:, नायं सर्प: इत्यादिषु हर्षभयनिवृत्तिरूपप्रयोजनवत्त्वं दृष्टम्।।
अत्राह - न वेदान्तवाक्यानि ब्रह्म प्रतिपादयन्ति प्रवृत्तिनिवृत्यन्वयविरहिण: शास्त्रस्यानर्थक्यात्। यद्यपि प्रत्यक्षादीनि वस्तुयाथात्म्यावबोधे पर्यवस्यन्ति; तथाऽपि शास्त्रं प्रयोजनपर्यवसाय्येव। न हि
लोकवेदयो: प्रयोजनरहितस्य कस्यचिदपि वाक्यस्य प्रयोग उपलब्धचर:। न च किञ्चित् प्रयोजनमनुद्दिश्य
वाक्यप्रयोग: श्रवणं वा सम्भवति। तच्च प्रयोजनं प्रवृत्तिनिवृत्तिसाध्येष्टानिष्टप्राप्तिपरिहारात्मकमुपलब्धम्
अर्थार्थी राजकुलं गच्छेत् मन्दाÐग्नर्नाम्बु पिबेत्, स्वर्गकामो यजेत (यजुषि.2.5.5), न कलञ्जं
भक्षयेत् इत्येवमादिषु। यत्पुनस्सिद्धवस्तुपरेष्वपि पुत्रस्ते जात:, नायं सर्पो रज्जुरेषा इत्यादिषु
हर्षभयनिवृत्तिरूपपुरुषार्थान्वयो दृष्ट इत्युक्तम्। तत्र किं पुत्रजन्माद्यर्थात्पुरुषार्थावाप्ति:? उत तज्ज्ञानादिति विवेचनीयम्।        सतोऽप्यज्ञातस्य        अपुरुषार्थत्वेन        तज्ज्ञानादिति        चेत्        -        तर्ह्यसत्यप्यर्थे        ज्ञानादेव
पुरुषार्थस्सिध्यतीत्यर्थपरत्वाभावेन प्रयोजनपर्यवसायिनोऽपि शास्त्रस्य नार्थसद्भावे प्रामाण्यम्। तस्मात्सर्वत्र
प्रवृत्तिनित्तिपरत्वेन ज्ञानपरत्वेन वा प्रयोजनपर्यवसानमिति कस्यापि वाक्यस्य परिनिष्पन्ने वस्तुनि तात्पर्यासम्भवान्न वेदान्ता: परिनिष्पन्नं ब्रह्म प्रतिपादयन्ति।।
अत्र कश्चिदाह - वेदान्तवाक्यान्यपि कार्यपरतयैव ब्रह्मणि प्रमाणभावमनुभवन्ति - कथं निष्प्रपञ्चमद्वितीयं ज्ञानैकरसं ब्रह्म अनाद्यविद्यया सप्रपञ्चतया प्रतीयमानं निष्प्रपञ्चं कुर्यादिति ब्रह्मण:
प्रपञ्चप्रविलयद्वारेण        विधिविषयत्वम्        -        इति।        कोऽसौ        द्रष्टृदृश्यरूपप्रपञ्चप्रविलयद्वारेण साध्यज्ञानैकरसब्रह्मविषयो विधि:?। न दृष्टेर्द्रष्टारं पश्ये:। न मतेर्मन्तारं मन्वीथा: (बृ.5.अ.ब्रा.2.वा)
इत्यादि:। द्रष्टृदृश्यरूपभेदशून्यदृशिमात्रं ब्रह्म कुर्यादित्यर्थ:। स्वतस्सिद्धस्यापि ब्रह्मणो निष्प्रपञ्चतारूपेण कार्यत्वमविरुद्धम् - इति ।।
अधिकरणपूर्वपक्षी मीमांसकस्तद्दूषयति
तदयुक्तम् - नियोगवाक्यार्थवादिना हि नियोग:, नियोज्यविशेषणम्, विषय: करणम्, इतिकर्तव्यता,
प्रयोक्ता च वक्तव्या:।। तत्र हि नियोज्यविशेषणमनुपादेयम्। तच्च निमित्तं फलमिति द्विधा। अत्र किं नियोज्य विशेषणम् तच्च किं निमित्तं फलं वेति विवेचनीयम्। ब्रह्मस्वरूपयाथात्म्यानुभवश्चेन्नियोज्यविशेषणम्; तर्हि न तन्निमित्तम्, जीवानादिवत्तस्यासिद्धत्वात्। निमित्तत्वे च तस्य नित्यत्वेनापवर्गोत्तरकालमपि जीवनिमित्ताग्निहोत्रादिवत् नित्यतद्विषयानुष्ठानप्रसङ्ग:। नापि फलं, नैयोगिकफलत्वेन स्वर्गादिवदनित्यत्वप्रसङ्गात्।।
कश्चात्र नियोगविषय:? ब्रह्मैवेति चेत् - न, तस्य नित्यत्वेनाभव्यरूपत्वात्, अभावार्थत्वाच्च। निष्प्रपञ्चं ब्रह्म साध्यमिति चेत् - साध्यत्वेऽपि फलत्वमेव। अभावार्थत्वान्न विधिविषयत्वम्। साध्यत्वञ्च कस्य? किं ब्रह्मण:?, उत प्रपञ्चनिवृत्ते: न तावद्ब्रह्मण:, सिद्धत्वात्, अनित्यत्वप्रसक्तेश्च।
अथ प्रपञ्चनिवृत्ते:, न तर्हि ब्रह्मणस्साध्यत्वम्। प्रपञ्चनिवृत्तिरेव विधिविषय इति चेत् - न, तस्या:
फलत्वेन विधिविषयत्वायोगात्। प्रपञ्चनिवृत्तिरेव हि मोक्ष:। स च फलम्। अस्य च नियोगविषयत्वे नियोगात्प्रपञ्चनिवृत्ति:, प्रपञ्चनिवृत्त्या नियोग: इतीतरेतराश्रयत्वम्।।
अपि च - किं निवर्तनीय: प्रपञ्चो मिथ्यारूप: सत्यो वा। मिथ्यारूपत्वे ज्ञाननिवर्त्यत्वादेव नियोगेन न किञ्चित्प्रयोजनम्। नियोगस्तु निवर्तकज्ञानमुत्पाद्य तद्द्वारेण प्रपञ्चस्य निवर्तक इति चेत्
- तत् स्ववाक्यादेव जातमिति नियोगेन न प्रयोजनम्। वाक्यार्थज्ञानादेव ब्रह्मव्यतिरिक्तस्य कृत्स्नस्य मिथ्याभूतस्य प्रपञ्चस्य बाधितत्वात् सपरिकरस्य नियोगस्यासिद्धिश्च। प्रपञ्चस्य निवर्त्यत्वे प्रपञ्चनिवर्तको नियोग: किं ब्रह्मस्वरूपमेव, उत तद्व्यतिरिक्त: । यदि ब्रह्मस्वरूपमेव निवर्तकस्य नित्यतया निवर्त्यप्रपञ्चसद्भाव एव न सम्भवति। नित्यत्वेन नियोगस्य विषयानुष्ठानसाध्यत्वं च न घटते। अथ
ब्रह्मस्वरूपव्यतिरिक्त:। तस्य कृत्स्नप्रपञ्चनिवृत्तिरूपविषयानुष्ठानसाध्यत्वेन प्रयोक्ता च नष्ट
इत्याश्रयाभावादसिद्धि:। प्रपञ्चनिवृत्तिरूपविषयानुष्ठानेनैव ब्रह्मस्वरूपव्यतिरिक्तस्य कृत्स्नस्य निवृत्तत्वात्। न नियोगनिष्पाद्यं मोक्षाख्यं फलम्। किञ्च - प्रपञ्चनिवृत्तेर्नियोगकरणस्य इतिकर्तव्यताऽभावात्,
अनुपकृतस्य च करणत्वायोगान्न करणत्वम्। कथम् इतिकर्तव्यताऽभाव इति चेत् - इत्थम् -
अस्येतिकर्तव्यता भावरूपा? अभावरूपा? वा। भावरूपा च करणशरीरनिष्पत्तितदनुग्रहकार्यभेदभिन्ना।
उभयविधा च न सम्भवति। न हि मुद्गराभिघातादिवत् कृत्स्नस्य प्रपञ्चस्य निवर्तक: कोऽपि दृश्यत
इति दृष्टार्था न सम्भवति। नापि निष्पन्नस्य कारणस्य कार्योत्पत्तावनुग्रहस्सम्भवति, अनुग्राहकांशसद्भावेन कृत्स्नप्रपञ्चनिवृत्तिरूपकरणस्वरूपासिद्धे:। ब्रह्मणोऽद्वितीयत्वज्ञानं प्रपञ्चनिवृत्तिरूपकरणशरीरं निष्पादयतीति चेत् तेनैव प्रपञ्चनिवृत्तिरूपो मोक्षस्सिद्ध इति न करणादिनिष्पाद्यम् अवशिष्यत इति पूर्वमेवोक्तम्।
अभावरूपत्वे चाभावादेव न करणशरीरं निष्पादयति । नाप्यनुग्राहक:। अतो निष्प्रपञ्चब्रह्मविषयो विधिर्न सम्भवति।।
अथ ध्याननियोगवादिपक्षमुपक्षिपति
अन्योऽप्याह - यद्यपि वेदान्तवाक्यानां न परिनिष्पन्नब्रह्मस्वरूपपरतया प्रामाण्यम्। तथाऽपि
ब्रह्मस्वरूपं सिध्यत्येव। कुत:? ध्यानविधिसामर्थ्यात्। एवमेव हि समामनन्ति - आत्मा वा अरे द्रष्टव्य: ... निदिध्यासतिव्य: (बृ.4.4.5) य आत्मा अपहतपाप्मा सोऽन्वेष्टव्यस्स विजिज्ञासतिव्य: (छा.8.7.1) आत्मेत्येवोपासीत (बृ.3.4.7) आत्मानमेव लोकमुपासीत इति। अत्र ध्यानविषयो हि नियोगस्स्वविषयभूतध्यानं ध्येयैकनिरूपणीयम् इति ध्येयमाक्षिपति। स च ध्येयस्स्ववाक्यनिर्दिष्ट
आत्मा। स किंरूप इत्यपेक्षायां तत्स्वरूपविशेषसमर्पणद्वारेण सत्यं ज्ञानमनन्तं ब्रह्म (तै.उ.आन.1) सदेव सोम्येदमग्र आसीत् (छा.6.2.1) इत्येवमादीनां वाक्यानां ध्यानविधिशेषतया प्रामाण्यम् - इति। विधिविषयभूतध्यानशरीरानुप्रविष्टब्रह्मस्वरूपेऽपि तात्पर्यमस्त्येव। अत: एकमेवाद्वतीयम् (छां.6.2.1) तत्सत्यं स आत्मा तत्त्वमसि श्वेतकेतो (छा.6.8.7), नेह नानाऽस्ति किञ्चन (कठ.4.11)
इत्यादिभिर्ब्रह्मस्वरूपमेकमेव सत्यं तद्व्यतिरिक्तं सर्वं मिथ्येत्यवगम्यते। प्रत्यक्षादिभि: भेदावलम्बिना च कर्मशास्त्रेण भेद: प्रतीयते। भेदाभेदयो: परस्परविरोधे सत्यनाद्यविद्यामूलत्वेनापि भेदप्रतीत्युपपत्तेरभेद एव परमार्थ इति निश्चीयते। तत्र ब्रह्मध्याननियोगेन तत्साक्षात्कारफलेन निरस्तसमस्ताविद्याकृतविविधभेदाद्वितीयज्ञानैकरसब्रह्मरूपमोक्ष: प्राप्यते।।
न च वाक्याद्वाक्यार्थज्ञानमात्रेण ब्रह्मभावसिद्धि:, अनुपलब्धे:; विविधभेददर्शनानुवृत्तेश्च। तथा च सति श्रवणादिविधानमनर्थकं स्यात्।।
अथ साक्षान्मायावादिना स्वमतं पश्चाद्विवक्षता प्रथमं ध्याननियोगवादपक्षस्य
प्रतिक्षेपमाशङ्को
अथोच्येत - रज्जुरेषा न सर्प: इत्युपदेशेन सर्पभयनिवृत्तिदर्शनात् रज्जुसर्पवत् बन्धस्य च मिथ्यारूपत्वेन ज्ञानबाध्यतया तस्य वाक्यजन्यज्ञानेनैव निवृत्तिर्युक्ता; न नियोगेन। नियोगसाध्यत्वे
मोक्षस्यानित्यत्वं स्यात्, स्वर्गादिवत् । मोक्षस्य नित्यत्वं हि सर्ववादिसम्प्रतिपन्नम्। किञ्च धर्माधर्मयो:
फलहेतुत्वं स्वफलानुभवानुगुणशरीरोत्पादनद्वारेणेति ब्रह्मादिस्थावरान्तचतुर्विधशरीरसम्बन्धरूप- संसारफलत्वमवर्जनीयम्। तस्मान्न धर्मसाध्यो मोक्ष:। तथा च श्रुति: न ह वै सशरीरस्य सत: प्रियाप्रिययोरपहतिरस्ति। अशरीरं वा व सन्तं न प्रियाप्रिये स्पृशत: (छा.8.12.1) इत्यशरीरत्वरूपे
मोक्षे धर्माधर्मसाध्यप्रियाप्रियविरहश्रवणात्, न धर्मसाध्यमशरीरत्वमिति विज्ञायते। न च नियोगविशेषसाध्य-
फलविशेषवत् ध्याननियोगसाध्यमशरीरत्वम्, अशरीरत्वस्य स्वरूपत्वेनासाध्यत्वात्। यथाऽऽहु: श्रुतय:
- अशरीरं शरीरेष्वनवस्थेष्ववस्थितम्। महान्तं विभुमात्मानं मत्वा धीरो न शोचति (कठ.1.2.22),
अप्राणो ह्यमनाश्शुभ्र: (मुण्ड.2.1.2.), असङ्गो ह्ययं पुरुष: (बृ.6.3.15) इत्याद्या:। अतोऽशरीरत्वरूपो
मोक्षो नित्य इति न धर्मसाध्य:। तथा च श्रुति:- अन्यत्र धर्मादन्यत्राधर्मादन्यत्रास्मात्कृताकृतात्।
अन्यत्र भूताद्भव्याच्च यत्तत्पश्यसि तद्वद (कठ.1.2.14) इति।।
अपि च - उत्पत्तिप्राप्तिविकृतिसंस्कृतिरूपेण चतुर्विधं हि साध्यत्वं मोक्षस्य न सम्भवति। न तावदुत्पाद्य:, मोक्षस्य ब्रह्मस्वरूपत्वेन नित्यत्वात्। नापि प्राप्य:, आत्मस्वरूपत्वेन ब्रह्मणो नित्यप्राप्तत्वात्। नापि विकार्य:, दध्यादिवदनित्यत्वप्रसङ्गादेव। नापि संस्कार्य:; संस्कारो हि दोषापनयनेन वा गुणाधानेन वा साधयति। न तावद्दोषापनयनेन, नित्यशुद्धत्वाद्ब्रह्मण:। नाप्यतिशयाधानेन,
अनाधेयातिशयस्वरूपत्वात्। नित्यनिर्विकारत्वेन स्वाश्रयाया: पराश्रयायाश्च क्रियाया अविषयतया न निर्घर्षणेनाऽदर्शादिवदपि संस्कार्यत्वम्। न च देहस्थया स्नानादिक्रियया आत्मा संस्क्रियते; किं त्वविद्यागृहीतस्तत्सङ्गतोऽहङ्कर्ता। तत्फलानुभवोऽपि तस्यैव। न चाहङ्कर्तैवाऽत्मा, तत्साक्षित्वात्। तथा च मन्त्रवर्ण:- तयोरन्य: पिप्पलं स्वाद्वत्ति अनश्नन्नन्यो अभिचाकशीति (मुण्ड.3.1.1) इति;
आत्मेन्द्रियमनोयुक्तं भोक्तेत्याहुर्मनीषिण: (कठ.3.4), एको देवस्सर्वभूतेषु गूढ: सर्वव्यापी सर्वभूतान्तरात्मा। कर्माध्यक्षस्सर्वभूताधिवास: साक्षी चेता केवलो निर्गुणश्च । (श्वे.6.अ.11), सपर्यगाच्छुक्रमकायमब्रणमस्नाविरं   शुद्धमपापविद्धम्।  (ईश.8)  इति  च।
अविद्यागृहीतादहङ्कर्तुरात्मस्वरूपमनाधेयातिशयं नित्यशुद्धं निर्विकारं निष्कृष्यते। तस्मादात्मस्वरूपत्वेन न साध्यो मोक्ष:।।
यद्येवं किं वाक्यार्थज्ञानेन क्रियत इति चेत् - मोक्षप्रतिबन्धनिवृत्तिमात्रमिति ब्रूम:। तथा च
श्रुतय:- त्वं हि न: पिता योऽस्माकमविद्याया: परं पारं तारयसि (प्रश्न 6.8) इति, श्रुतं ह्येवमेव भगवद्दृशेभ्यस्तरति शोकमात्मविदिति, सोऽहं भगवश्शोचामि । तं मा भगवान् शोकस्य
पारं तारयतु (छां.7.1.3), तस्मै मृदितकषायाय तमस: पारं दर्शयति भगवान् सनत्कुमार: (छा.7.26.2) इत्याद्या:। तस्मान्नित्यस्यैव मोक्षस्य प्रतिबन्धनिवृत्तिर्वाक्यार्थज्ञानेन क्रियते। निवृत्तिस्तु साध्याऽपि प्रध्वंसाभावरूपा न विनश्यति। ब्रह्म वेद ब्रह्मैव भवति (मुण्ड.3.2.9), तमेव विदित्वाऽतिमृत्युमेति (श्वे.3.8) इत्यादिवचनं मोक्षस्य वेदनानन्तरभावितां प्रतिपादयन्नियोगव्यवधानं
प्रतिरुणद्धि। न च विदिक्रिया कर्मत्वेन वा ध्यानक्रियाकर्मत्वेन वा कार्यानुप्रवेश: उभयविधकर्मत्वप्रतिषेधात्।
अन्यदेवतद्विदितादथो अविदितादपि (केन.1.ख.3), येनेदं  सर्वं विजानाति तत्केन विजानीयात्
इति। (बृ.4.4.14), तदेव ब्रह्म त्वं विद्धि नेदं यदिदमुपासते इति च।।
न चैतावता शास्त्रस्य न्र्वििषयत्वम्,  अविद्याकल्पितभेदनिवृत्तिपरत्वाच्छास्त्रस्य। न हीदन्तया
ब्रह्म विषयीकरोति शास्त्रम्; अपि तु अविषयं प्रत्यगात्मस्वरूपं प्रतिपादयदविद्याकल्पितज्ञानज्ञातृज्ञेयविभागं निवर्तयति। तथा च शास्त्रं - न दृष्टेर्द्रष्टारं पश्ये: (बृ.5.4.2) इत्येवमादि । न च ज्ञानादेव
बन्धनिवृत्तिरिति  श्रवणादिविध्यानर्थक्यम्,  स्वभावप्रवृत्तसकलेतरविकल्पविमुखीकरणद्वारेण
वाक्यार्थावगतिहेतुत्वात्तेषाम्। न च ज्ञानमात्रात् बन्धनिवृत्तिर्न दृष्टेति वाच्यम्, बन्धस्य मिथ्यारूपत्वेन ज्ञानोत्तरकालं स्थित्यनुपपत्ते:। अत एव न शरीरपातादूर्ध्वमेव बन्धनिवृत्तिरिति वक्तुं युक्तम्। न हि मिथ्यारूपसर्पभयनिवृत्ति: रज्जुयाथात्म्यज्ञानातिरेकेण सर्पविनाशमपेक्षते। यदि शरीरसम्बन्ध: पारमार्थिक: तदा हि तद्विनाशापेक्षा। स तु ब्रह्मव्यतिरिक्ततया न पारमार्थिक:। यस्य तु बन्धो न निवृत्त:, तस्य ज्ञानमेव न जातमित्यवगम्यते, ज्ञानकार्यादर्शनात्। तस्मात् शरीरस्थितिर्भवतु वा मा वा, वाक्यार्थज्ञानसमनन्तरं
मुक्त एवासौ। अतो न ध्याननियोगसाध्यो मोक्ष इति न ध्यानविधिशेषतया ब्रह्मणस्सिद्धि:। अपि तु सत्यं ज्ञानमनन्तं ब्रह्म (तै.आन.1), तत्वमसि (छा.6.8.7), अयमात्मा ब्रह्म (मांडू.1.2) इति तत्परेणैव पदसमुदायेन सिध्यतीति।।
तदयुक्तं, वाक्यार्थज्ञानमात्राद्बन्धनिवृत्त्यनुपपत्ते:। यद्यपि मिथ्यारूपो बन्धो ज्ञानबाध्य:। तथाऽपि
बन्धस्यापरोक्षत्वात् न परोक्षरूपेणवाक्यार्थज्ञानेन स बाध्यते, रज्ज्वादावपरोक्षसर्पप्रतीतौ वर्तमानायां नायं सर्पो रज्जुरेषा इत्याप्तोपदेशजनितपरोक्षसर्पविपरीतज्ञानमात्रेण भयानिवृत्तिदर्शनात्। आप्तोपदेशस्य तु
भयनिवृत्तिहेतुत्वं वस्तुयाथात्म्यापरोक्षनिमित्तप्रवृतिहेतुत्वेन। तथा हि - रज्जुसर्पदर्शनभयात् परावृत्त:
पुरुषो नायं सर्पो रज्जुरेषा इत्याप्तोपदेशेन तद्वस्तुयाथात्म्यदर्शने प्रवृत्तस्तदेव प्रत्यक्षेण दृष्ट्वा
भयान्निवर्तते। न        च        शब्द        एव        प्रत्यक्षज्ञानं जनयतीति        वक्तुं        युक्तम्,        तस्यानिन्द्रियत्वात्। ज्ञानसामग्रीष्विन्द्रयाण्येव                ह्यपरोक्षसाधनानि।        न        चास्यानभिसंहितफलकर्मानुष्ठानमृदितकषायस्य
श्रवणमनननिदिध्यासनविमुखीकृतबाह्यविषयस्य पुरुषस्य वाक्यमेवापरोक्षज्ञानं जनयति, निवृत्तप्रतिबन्धे
तत्परेऽपि पुरुषे ज्ञानसामग्रीविशेषाणामिन्द्रियादीनां स्वविषयनियमातिक्रमादर्शनेन तदयोगात् ।।
न च ध्यानस्य वाक्यर्थज्ञानोपायता, इतरेतराश्रयत्वात् - वाक्यार्थज्ञाने जाते        तद्विषयध्यानम्, ध्याने निर्वृत्ते वाक्यार्थज्ञानम् - इति। न च ध्यानवाक्यार्थज्ञानयोर्भिन्नविषयत्वम्, तथा सति ध्यानस्य
वाक्यार्थज्ञानोपायता न स्यात्। न ह्यन्यद्ध्यानमन्यौन्मुख्यमुत्पादयति। ज्ञातार्थस्मृतिसन्ततिरूपस्य ध्यानस्य
वाक्यार्थज्ञानपूर्वकत्वमवर्जनीयम्, ध्येयब्रह्मविषयज्ञानस्य हेत्वन्तरासंभवात्। । न च ध्यानमूलं ज्ञानं
वाक्यान्तरजन्यम् निवर्तकज्ञानं तत्त्वमस्यादिवाक्यजन्यमिति युक्तम्। ध्यानमूलमिदं वाक्यान्तरजन्यं ज्ञानं तत्वमस्यादिवाक्यजन्यज्ञानेनेनैकविषयम्, भिन्नविषयं वा । एकविषयत्वे तदेवेतरेतराश्रयत्वम्। भिन्नविषयत्वे ध्यानेन तदौन्मुख्यापादनासंभव:। किञ्च ध्यानस्य ध्येयध्यात्राद्यनेकप्रपञ्चापेक्षत्वात् निष्प्रपञ्चब्रह्मात्मैकत्व- विषयवाक्यार्थज्ञानोत्पत्तौ  दृष्टद्वारेण  नोपयोग  इति  वाक्यार्थज्ञानमात्रादविद्यानिवृतिं्त  वदत:
श्रवणमनननिदिध्यासनविधीनामानर्थक्यमेव।।
यतो वाक्यादापरोक्ष्यज्ञानासम्भवाद्वाक्यार्थज्ञानेनाविद्या न निवर्तते, तत एव जीवन्मुक्तिरपि दूरोत्सारिता। का  चेयं जीवन्मुक्ति:?  सशरीरस्यैव  मोक्ष  इति  चेत् -  माता मे वन्ध्या
इतिवदसङ्गतार्थं वच:, यतस्सशरीरत्वं बन्ध: अशरीरत्वमेव मोक्ष इति त्वयैव श्रुतिभिरुपपादितम्।
अथ सशरीरत्वप्रतिभासे वर्तमाने यस्यायं प्रतिभासो मिथ्येति प्रत्यय: तस्य सशरीरत्वनिवृत्तिरिति। न, मिथ्येति        प्रत्ययेन        सशरीरत्वं        निवृत्तं        चेत् -        कथं        सशरीरस्य        मुक्ति:?।        अजीवतोऽपि
मुक्तिस्सशरीरत्वमिथ्याप्रतिभासनिवृत्तिरेवेति कोऽयं जीवन्मुक्तिरिति विशेष:। अथ सशरीरत्वप्रतिभासो
बाधितोऽपि यस्य द्विचन्द्रज्ञानवदनुवर्तते, स जीवन्मुक्त इति चेत् न, ब्रह्मव्यतिरिक्तसकलवस्तु- विषयत्वाद्बाधकज्ञानस्य। कारणभूताविद्याकर्मादिदोषस्सशरीरत्वप्रतिभासेन सह तेनैव बाधित इति
बाधितानुवृत्तिर्न शक्यते वक्तुम्। द्विचन्द्रादौ तु तत्प्रतिभासहेतुभूतदोषस्य बाधकज्ञानभूतचन्द्रैकत्वज्ञान- विषयत्वेनाबाधितत्वात् द्विचन्द्रप्रतिभासानुवृत्तिर्युक्ता। किञ्च तस्य तावदेव चिरं यावन्न विमोक्ष्ये अथ सम्पत्स्ये (छां.6.14.2) इति सद्विद्यानिष्ठस्य शरीरपातमात्रमपेक्षते मोक्ष इति वदन्तीयं श्रुति: जीवन्मुकिं्त  वारयति। सैषा जीवन्मुक्तिरापस्तम्बेनापि  निरस्ता  -  ...वेदानिमं लोकममुं च
परित्यज्यात्मानमन्विच्छेत्, बुद्धे क्षेमप्रापणं तच्छास्त्रैर्विप्रतिषिद्धम्, बुद्धे चेत् क्षेमप्रापणमिहैव न दु:खमुपलभेत, एतेन परं व्याख्यातम् (आप.धर्म.सू.2.24.4) इति। अनेन ज्ञानमात्रान्मोक्षश्च निरस्त:। अतस्सकलभेदनिवृत्तिरूपा मुक्तिर्जीवतो न संभवति।।
तस्माद्ध्याननियोगेन ब्रह्मापरोक्षज्ञानफलेनैव बन्धनिवृत्ति:। न च नियोगसाध्यत्वे मोक्षस्यानित्यत्वप्रसक्ति:,
प्रतिबन्धनिवृत्तिमात्रस्यैव साध्यत्वात्। किञ्च - न नियोगेन साक्षात् बन्धनिवृत्ति: क्रियते; किन्तु निष्प्रपञ्चज्ञानैकरसब्रह्मापरोक्ष्यज्ञानेन। नियोगस्तु तदापरोक्ष्यज्ञानं जनयति।
कथं नियोगस्य ज्ञानोत्पत्तिहेतुत्वमिति चेत् - कथं वा भवतोऽनभिसंहितफलानां कर्मणां
वेदनोत्पत्तिहेतुत्वम्? मनोनैर्मल्यद्वारेणेति चेत् - ममापि तथैव। मम तु निर्मले मनसि शास्त्रेण ज्ञानमुत्पाद्यते। तव तु नियोगेन मनसि निर्मले ज्ञानसामग्री वक्तव्येति चेत् ध्याननियोगनिर्मलं मन एव साधनमिति ब्रूम:। केनावगम्यत इति चेत् - भवतो वा कर्मभिर्मनो निर्मलं भवति, निर्मले मनसि
श्रवणमनननिदिध्यासनैस्सकलेतरविषयविमुखस्यैव शास्त्रं निवर्तकज्ञानमुत्पादयतीति केनावगम्यते? विविदिषन्ति यज्ञेन दानेन तपसाना शकेन (बृ.6.4.22), श्रोतव्यो मन्तव्यो निदिध्यासितव्य: (बृ.6.5.6),
ब्रह्म वेद ब्रह्मैव भवति (मुण्ड.3.2.9) इत्यादिभिश्शास्त्रैरिति चेत् ममापि (बृ.6.5.6) श्रोतव्यो
मन्तव्यो निदध्यासितव्य:, ब्रह्मविदाप्नोति परम् (तै.आ.1), न चक्षुषा गृह्यते नापि वाचा
(मुण्ड.3.1.8), मनसा तु विशुद्धेन (व्यासस्मृति:), हृदा मनीषा मनसाभिक्लृप्त: (तै.ना)
इत्यादिभिश्शास्त्रैर्ध्याननियोगेन मनो निर्मलं भवति, निर्मलं च मनो ब्रह्मापरोक्षज्ञानं जनयतीत्यवगम्यते
- इति निरवद्यम्।।
नेदं यदिदमुपासते (कैन.1.5) इत्युपास्यत्वं प्रतिषिद्धमिति चेत् नैवम्, नात्र ब्रह्मण: उपास्यत्वं
प्रतिषिध्यते;        अपि तु ब्रह्मणो जगद्वैरूप्यं प्रतिपाद्यते। यदिदं जगदुपासते प्राणिन: नेदं ब्रह्म; तदेव
ब्रह्म त्वं विद्धि; यद्वाचाऽनभ्युदितं येन वागभ्युद्यते इति वाक्यार्थ:। अन्यथा तदेव ब्रह्म त्वं विद्धि
इति विरुध्यते। ध्यानविधिवैयर्थ्यं च स्यात्। अतो ब्रह्मसाक्षात्कारफलेन ध्यानयोगेनैवापरमार्थभूतस्य कृत्स्नस्य द्रष्टृदृश्यादिप्रपञ्चरूपबन्धस्य निवृत्ति:।।
अथायमेव ध्याननियोगवादी भास्करमतं दूषियतुं तदभिमतं भेदाभेदविरोधमनुवदति
यदपि        कैश्चिदुक्तम्        -        भेदाभेदयोर्विरोधो        न        विद्यते        -        इति,        तदयुक्तम्,        न        हि
शीतोष्णतम:प्रकाशादिवद्भेदाभेदावेकस्मिन्वस्तुनि        संङ्गच्छेते।        अथोच्येत -        सर्वं  हि        वस्तुजातं
प्रतीतिव्यवस्थाप्यम्। सर्वं च भिन्नाभिन्नं प्रतीयते। कारणात्मना जात्यात्मना चाभिन्नम्। कार्यात्मना
व्यक्त्यात्मना        च        भिन्नम्।        छायातपादिषु        विरोधस्सहानवस्थानलक्षणो        भिन्नाधारत्वरूपश्च। कार्यकारणयोर्जातिव्यक्त्योश्च तदुभयमपि नोपलभ्यते। प्रत्युत एकमेव वस्तु द्विरूपं प्रतीयते; यथा
मृदयं घट:, खण्डो गौ:, मुण्डो गौ: इति। न चैकरूपं किञ्चिदपि वस्तु लोके        दृष्टचरम्। न च तृणादेर्ज्वलनादिवदभेदो भेदोपमर्दी दृश्यत इति न वस्तुविरोध:; मृत्सुवर्णगवाश्वाद्यात्मनाऽवस्थितस्यैव
घटमुकुटखण्डबडवाद्यात्मना चावस्थानात्। न चाभिन्नस्य भिन्नस्य च वस्तुनोऽभेदो भेदश्च एक एवाकार इतीश्वराज्ञा। प्रतीतत्वादैकरूप्यं चेत् प्रतीतत्वादेव भिन्नाभिन्नत्वमिति द्वैरूप्यमप्यभ्युपगम्यताम्। न हि विस्फारिताक्ष: पुरुषो घटशरावखण्डमुण्डादिषु वस्तुषूपलभ्यमानेषु इयं मृत्, अयं घट:, इदं गोत्वम्, इयं व्यक्ति: इति विवेक्तुं शक्नोति।  अपि तु मृदयं घट:, खण्डो गौ: इत्येव प्रत्येति।
अनुवृत्तिबुद्धिबोध्यं कारणमाकृतिश्च, व्यावृत्तिबुद्धिबोध्यं कार्यं व्यक्तिश्चेति विविनक्तीति चेत् - नैवम्, विविक्ताकारानुपलब्धे:। न हि सुसूक्ष्ममपि निरीक्षमाणै: इदमनुवर्तमानम्, इदं च व्यावर्तमानम् इति
पुरोऽवस्थिते वस्तुन्याकारभेद उपलभ्यते। यथा संप्रतिपन्नैक्ये कार्ये विशेषे चैकत्वबुद्धिरुपजायते; तथैव सकारणे ससामान्ये चैकत्वबृुद्धिरविशिष्टोपजायते। एवमेव देशत: कालतश्चाकारतश्चात्यन्तविलक्षणेष्वपि
वस्तुषु तदेवेदमिति प्रत्यभिज्ञा जायते। अतो द्व्यात्मकमेव वस्तु प्रतीयत इति कार्यकारणयोर्जातिव्यक्त्योश्चात्यन्तभेदोपपादनं प्रतीतिपराहतम्। अथोच्येत - मृदयं घट:, खण्डो गौ:
इतिवत् देवोऽहं, मनुष्योऽहम् इति सामानाधिकरण्येनैक्यप्रतीतेरात्मशरीरयोरपि भिन्नाभिन्नत्वं स्यात्; अत
इदं भेदाभेदोपपादनं निजसदननिहितहुतवहज्वालायत इति, तदिदमनाकलितभेदाभेद- साधनसामानाधिकरण्यतदर्थयाथात्म्यावबोधविलसतिम्। तथा हि अबाधित एव प्रत्यय: सर्वत्रार्थं
व्यवस्थापयति।  देवाद्यात्माभिमानस्तु  आत्मयाथात्म्यगोचरैस्सर्वै:  प्रमाणैर्बाध्यमानो
रज्जुसर्पादिबुद्धिवन्नात्मशरीरयोरभेदं साधयति। खण्डो गौ:, मुण्डो गौ: इति सामानाधिकरण्यस्य न केनिचित्क्वचिद्बाधो दृश्यते। तस्मान्नातिप्रसङ्ग:। अत एव जीवोऽपि ब्रह्मणो नात्यन्तभिन्न:। अपि तु ब्रह्मांशत्वेन भिन्नाभिन्न:। तत्राभेद एव स्वाभाविक:, भेदस्त्वौपाधिक: कथमवगम्यत इति चेत्? तत्त्वमसि (छा.6.8.7) नान्योऽतोऽस्ति द्रष्टा (बृ.5.7.23) अयमात्मा ब्रह्म (बृ.6.4.5)
इत्यादिभिश्श्रुतिभि: ब्रह्मेमे द्यावापृथिवी (अथर्वब्रह्मसूक्तं) इति प्रकृत्य ब्रह्म दाशा ब्रह्म दासा ब्रह्मेमे कितवा उत। स्त्रीपुंसौ ब्रह्मणो जातौ स्त्रियो ब्रह्मोत वा पुमान् (अथर्वब्रह्मसूक्तं) इत्याथर्वणिकानां संहितोपिनषिदि ब्रह्मसूक्ते अभेदश्रवणाच्च। नित्यो नित्यानां चेतनश्चेतनानामेको बहूनां यो विदधाति कामान् (श्वे.6.19), ज्ञाज्ञौ द्वावजावीशनीशौ (श्वे.5.12), क्रियागुणैरात्मगुणैश्च तेषां संयोगहेतुरपरोऽपि दृष्ट: (श्वे.5.12), प्रधानक्षेत्रज्ञपतिर्गुणेश: संसारमोक्षस्थितिबन्धहेतु: (श्वे.6.16), स कारणं करणाधिपाधिप: (श्वे.6.9), तयोरन्य: पिप्पलं स्वाद्वत्त्यनश्नन्नन्यो अभिचाकशीति (श्वे.4.6), य आत्मनि तिष्ठन् (बृ.5.7.22), प्राज्ञेनाऽत्मना संपरिष्वक्तो न बाह्यं किञ्चन
वेद..., प्राज्ञेनाऽत्मनाऽन्वारूढ: उत्सर्जन्याति (बृ.6.3.21,35), तमेव विदित्वाऽतिमृत्युमेति
(श्वे.3.8) इत्यादिभिर्भेदश्रवणाच्च, जीवपरयोर्भेदाभेदाववश्याश्रयणीयौ, तत्र ब्रह्म वेद ब्रह्मैव भवति
(मुण्ड.3.2.9) इत्यादिभिर्मोक्षदशायां जीवस्य ब्रह्मस्वरूपापत्तिव्यपदेशात्। यत्र त्वस्य सर्वमात्मैवाभूत्तत्केन कं पश्येत् (बृ.4.4.14) इति तदानीं भेदेनेश्वरदर्शननिषेधाच्चाभेदस्स्वाभाविक इत्यवगम्यते।
ननु च सोऽश्नुते सर्वान् कामान् सह ब्रह्मणा विपश्चिता (तै.आ.1) इति सह श्रुत्या तदानीमपि भेद: प्रतीयते वक्ष्यति च        जगद्व्यापारवर्जं प्रकरणादसन्निहितत्वाच्च (ब्र.सू.4.4.17)
भोगमात्रसाम्यलिङ्गाच्च (ब्र.सू.4.4.21) इति। नैतदेवम् नान्योऽतोऽस्ति द्रष्टा (बृ.5.7.23)
इत्यादिश्रुतिशतैरात्मभेदप्रतिषेधात्। सोऽश्नुते सर्वान् कामान् सह ब्रह्मणा विपिश्चता (तै.अन.1.)
इति सर्वै: कामैस्सह ब्रह्माश्नुते - सर्वगुणान्वितं ब्रह्माश्नुत इत्युक्तं भवति। अन्यथा ब्रह्मणा सहेत्यप्राधान्यं ब्रह्मण: प्रसज्येत। जगद्व्यापारवर्जम् इत्यत्र मुक्तस्य भेदेनावस्थाने सत्यैश्वर्यस्य न्यूनताप्रसङ्गो वक्ष्यते अन्यथा संपद्याविर्भावस्स्वेनशब्दात् (ब्र.सू.4.4.1) इत्यादिभिर्विरोधात्। तस्मादभेद एव स्वाभाविक:। भेदस्तु जीवानां परस्मात् ब्रह्मण: परस्परं च बुद्धीन्द्रियदेहोपाधिकृत:। यद्यपि ब्रह्म निरवयवं सर्वगतं च; तथाऽप्याकाश इव घटादिना बुद्ध्याद्युपाधिना ब्रह्मण्यपि
भेदस्संभवत्येव। न च भिन्ने ब्रह्मणि बुद्ध्याद्युपाधिसंयोग:, बुद्ध्याद्युपाधिसंयोगाद्ब्रह्मणि भेद इतीतरेतराश्रयत्वम्;
उपाधेस्तत्संयोगस्य च कर्मकृतत्वात् तत्प्रवाहस्य चानादित्वात्। एतदुक्तं भवति - पूर्वकर्मसंबद्धाज्जीवात् स्वसंबद्ध एवोपाधिरुत्पद्यते तद्युक्तात्कर्म। एवं बीजाङ्कुरन्यायेन कर्मोपाधिसंबन्धस्यानादित्वान्न दोष: -
इति। अतो जीवानां परस्परं ब्रह्मणा चाभेदवत् भेदोऽपि स्वाभाविक:, भेदस्त्वौपाधिक: । उपाधीनां पुन:
परस्परं ब्रह्मणा चाभेदवत् भेदोऽपि स्वाभाविक: । उपाधीनामुपाध्यन्तराभावात्, तदभ्युपगमेऽनवस्थानाच्च
अतो जीवकर्मानुरूपं ब्रह्मणो भिन्नाभिन्नस्वभावा एवोपाधय उत्पद्यन्ते - इति।।
अथ भेदाभेदपक्षं ध्याननियोगवादी दूषयति
अत्रोच्यते - अद्वितीयसच्चिदानन्दब्रह्मध्यानविषयविधिपरं वेदान्तवाक्यजातमिति वेदान्तवाक्यैरभेद:
प्रतीयते। भेदावलम्बिभि: कर्मशास्त्रै: प्रत्यक्षादिभिश्च भेद: प्रतीयते। भेदाभेदयो: परस्परविरोधात्
अनाद्यविद्यामूलतयाऽपि भेदप्रतीत्युपपत्तेरभेद एव परमार्थ इत्युक्तम्। तत्र यदुक्तं - भेदोभेदयोरुभयोरपि
प्रतीतिसिद्धत्वान्न विरोध इति। तदयुक्तम्, कस्माच्चित्कस्यचिद्विलक्षणत्वं हि तस्मात्तस्य भेद:। तद्विपरीतत्वं चाभेद:। तयोस्तथाभावातथाभावरूपयोरेकत्र सम्भवमनुन्मत्त: को ब्रवीति? कारणात्मना जात्यात्मना चाभेद:, कार्यात्मना व्यक्त्यात्मना च भेद: इत्याकारभेदादविरोध इति चेत् - न, विकल्पासहत्वात्। आकारभेदादविरोधं वदत: किमेकस्मिन्नाकारे भेद:, आकारान्तरे चाभेद: -
इत्यभिप्राय:?; उताकारद्वययोगिवस्तुगतावुभावपीति? पूर्वस्मिन् कल्पे व्यक्तिगतो भेद:, जातिगतश्चाभेद
इति नैकस्य द्व्यात्मकता। जातिर्व्यक्तिरिति चैकमेव वस्त्विति चेत् - तर्ह्याकारभेदादविरोध: परित्यक्त: स्यात्। एकस्मिंश्च विलक्षणत्वतद्विपर्ययौ विरुद्धावित्युक्तम्। द्वितीये तु कल्पे अन्योन्यविलक्षणमाकारद्वयम्,
अप्रतिपन्नं च तदाश्रयभूतं वस्त्विति तृतीयाभ्युपगमेऽपि त्रयाणामन्योन्यवैलक्षण्यमेवोपपादितं स्यात्;
न पुनरभेद:। आकारद्वयनिरुह्यमाणाविरोधं तदाश्रयभूते वस्तुनि भिन्नाभिन्नत्वमिति चेत् स्वस्माद्विलक्षणं स्वाश्रयमाकारद्वयं स्वस्मिन्विरुद्धधर्मद्वयसमावेशनिर्वाहकं कथं भवेत्?।  अविलक्षणं तु कथंतराम्?
आकारद्वयतद्वतोश्च द्व्यात्मकत्वाभ्युपगमे निर्वाहकान्तरापेक्षयाऽनवस्था स्यात्। न च सम्प्रतिपन्नैक्यव्यक्तिप्रतीतिवत् ससामान्येऽपि वस्तुन्येकरूपा प्रतीतिरुपजायते, यत: इदमित्थम् इति सर्वत्र प्रकारप्रकारतयैव सर्वा प्रतीति:। तत्र प्रकारांशो जाति: प्रकार्यंशो व्यक्तिरिति नैकाकारा प्रतीति:।
अत एव जीवस्यापि ब्रह्मणो भिन्नाभिन्नत्वं न सम्भवति। तस्मादभेदस्यानन्यथा सिद्धशास्त्रमूलत्वात्
अनाद्यविद्यामूल एव भेदप्रत्यय:। नन्वेवं ब्रह्मण एवाज्ञत्वं तन्मूलाश्च        जन्मजरामरणादयो दोषा:
प्रादु:ष्यु:। ततश्च यस्सर्वज्ञस्सर्ववित् (मुण्ड.1.1.9), एष आत्माऽपहतपाप्मा (छा.8.1.5) इत्यादीनि
शास्त्राणि        बाध्येरन्।        नैवम्        -        अज्ञानादिदोषाणामपरमार्थत्वात्।        भवतस्तूपाधिब्रह्मव्यतिरिक्तं
वस्त्वन्तरमनभ्युगच्छतो ब्रह्मण्येवोपाधिसंसर्गस्तत्कृताश्च जीवत्वाज्ञत्वादयो दोषा: परमार्थत एव भवेयु:। न हि ब्रह्मणि निरवयवे अच्छेद्ये सम्बध्यमाना उपाधयस्तच्छित्वा भित्वा वा सम्बध्यन्ते। अपि तु
ब्रह्मस्वरूपे संयुज्य तस्मिन्नेव स्वकार्याणि कुर्वन्ति। यदि मन्वीत - उपाध्युपहितं ब्रह्म जीव:। स चाणुपरिमाण:। अणुत्वं चावच्छेदकस्य मनसोऽणुत्वात्। स चावच्छेदोऽनादि: एवमुपाध्युपहितेंशे सम्बध्यमाना दोषा: अनुपहिते परे ब्रह्मणि न सम्बध्यन्त - इति। अयं प्रष्टव्य: किमुपाधिना छिन्नो
ब्रह्मखण्डोऽणुरूपो जीव:? उताच्छिन्न एवाणुरूपोपाधिसंयुक्तो ब्रह्मप्रदेशविशेष:? उतोपाधिसंयुक्तं
ब्रह्मस्वरूपम्?। अथोपाधिसंयुक्तं चेतनान्तरम्?। अथोपाधिरेव? इति। अच्छेद्यत्वाद्ब्रह्मण: प्रथम: कल्पो न कल्पते। आदिमत्त्वं च जीवस्य स्यात्। एकस्य सतो द्वैधीकरणं हि च्छेदनम्। द्वितीये तु कल्पे ब्रह्मण एव प्रदेशविशेषे उपाधिसम्बन्धादौपाधिकास्सर्वे दोषास्तस्यैव स्यु:। उपाधौ गच्छत्युपाधिना स्वसंयुक्तब्रह्मप्रदेशाकर्षणायोगादनुक्षणमुपाधिसंयुक्तब्रह्मप्रदेशभेदात् क्षणेक्षणे बन्धमोक्षौ च स्याताम्। आकर्षणे चाच्छिन्नत्वात् कृत्स्नस्य ब्रह्मण: आकर्षणं स्यात्। निरंशस्य व्यापिन: आकर्षणं न सम्भवतीति चेत् तर्हि उपाधिरेव गच्छतीति पूर्वोक्त एव दोष: स्यात्। अच्छिन्नब्रह्मप्रदेशेषु सर्वोपाधिसंसर्गे सर्वेषां च जीवानां ब्रह्मण एव प्रदेशत्वेनैकत्वेन प्रतिसन्धानं न स्यात्। प्रदेशभेदादप्रतिसन्धाने चैकस्यापि स्वोपाधौ गच्छति प्रतिसन्धानं न स्यात्। तृतीये तु कल्पे ब्रह्मस्वरूपस्यैवोपाधिसम्बन्धेन जीवत्वापातात् तदतिरिक्तानुपहितब्रह्मासिद्धि: स्यात्। सर्वेषु च देहेष्वेक एव जीव: स्यात्। तुरीये तु कल्पे ब्रह्मणोऽन्य एव जीव इति जीवभेदस्यौपाधिकत्वं परित्यक्तं स्यात्। चरमे चार्वाकपक्ष एव परिगृहीत: स्यात्। तस्मादभेदशास्त्रबलेन कृत्स्नस्य भेदस्याविद्यामूलत्वमेवाभ्युपगन्तव्यम्। अत: प्रवृत्तिनिवृत्तिप्रयोजनपरतयैव
शास्त्रस्य प्रामाण्येऽपि ध्यानविधिशेषतया वेदान्तवाक्यानां ब्रह्मस्वरूपे प्रामाण्यमुपपन्नम् - इति।।
ध्याननियोगवादिपक्षं दूषयति
तदप्ययुक्तम् - ध्यानविधिशेषत्वेऽपि वेदान्तवाक्यानामर्थसत्यत्वे प्रामाण्यायोगात्। एतदुक्तं भवति
- ब्रह्मस्वरूपगोचराणि वाक्यानि किं ध्यानविधिनैकवाक्यतामापन्नानि ब्रह्मस्वरूपे प्रामाण्यं प्रतिपद्यन्ते;
उत स्वतन्त्राण्येव? एकवाक्यत्वे ध्यानविधिपरत्वेन ब्रह्मस्वरूपे तात्पर्यं न सम्भवति। भिन्नवाक्यत्वे
प्रवृत्तिनिवृत्तिप्रयोजनविरहादनवबोधकत्वमेव। न च वाच्यम् ध्यानं नाम स्मृतिसन्ततिरूपम्। तच्च स्मर्तव्यैकनिरूपणीयमिति ध्यानविधेस्स्मर्तव्य विशेषाकाङक्षायां इदं सर्व यदयमात्मा (बृ.4.4.6),
ब्रह्म सर्वानुभू: (बृ.4.5.19), सत्यं ज्ञानमनन्तं ब्रह्म (तै.आनं.1) इत्यादीनि स्वरूपतद्विशेषादीनि
समर्पयन्ति। तेनैकवाक्यतामापन्नान्यर्थसद्भावे प्रमाणम् इति; ध्यानविधेस्स्मर्तव्यविशेषापेक्षत्वेऽपि नाम
ब्रह्म (छां.7.1.5) इत्यादि दृष्टिविधिवदसत्येनाप्यर्थविशेषेण ध्याननिर्वृत्त्युपपत्ते: ध्येयसत्यत्वानपेक्षणात्।
अतो वेदान्तवाक्यानां प्रवृत्तिनिवृत्तिप्रयोजनविधुरत्वाद्ध्यानविधिशेषत्वेऽपि ध्येयविशेषस्वरूपसमर्पणमात्र-
पर्यवसानात्,        स्वातन्त्र्येऽपि        बालातुराद्युपच्छन्दनवाक्यवत्        ज्ञानमात्रेणैव        पुरुषार्थपर्यन्ततासिद्धेश्च
परिनिष्पन्नवस्तुसत्यतागोचरत्वाभावात् ब्रह्मणश्शास्त्रप्रमाणकत्वं न सम्भवतीति प्राप्तम्।
सिद्धान्त:
तत्र प्रतिपाद्यते - ततु समन्वयात् इति। समन्वय: - सम्यगन्वय: पुरुषार्थतयाऽन्वय इत्यर्थ:।
परमपुरुषार्थभूतस्यानवधिकातिशयानन्दस्वरूपस्य ब्रह्मणोऽभिधेयतयाऽन्वयात् तत् शास्त्रप्रमाणकत्वं सिध्यत्येवेत्यर्थ:। निरस्तनिखिलदोषनिरतिशयानन्दस्वरूपतया परमप्राप्यं ब्रह्म बोधयन्वेदान्तवाक्यगण:
प्रवृत्तिनिवृत्तिपरताविरहान्न प्रयोजनपर्यवसायीति व्रुवाणो राजकुलवासिन: पुरुषस्य कौलेयककुलाननुप्रवेशेन
प्रयोजनशून्यतां ब्रूते। एतदुक्तं भवति - अनादिकर्मरूपाविद्यावेष्टनतिरोहितपरावरतत्त्वयाथात्म्यस्वस्वरूपावबोधानां देवासुरगन्धर्वसिद्धविद्याधरकिन्नरकिम्पुरुषयक्षराक्षसपिशाचमनुजपशुशकुनिसरीसृपवृक्षगुल्मलतादूर्वादीनां स्त्रीपुन्नपंसकभेदभिन्नानां क्षेत्रज्ञानां व्यवस्थितधारकपोषकभोग्यविशेषाणां मुक्तानां स्वस्य चाविशेषेणानुभवसम्भवे स्वरूपगुणविभवचेष्टितैरनवधिकातिशयानन्दजननं परं ब्रह्मास्तीति बोधयदेव वाक्यं प्रयोजनपर्यवसायि।
प्रवृत्तिनिवृत्तिनिष्ठं तु यावत्पुरुषार्थान्वयबोधं न प्रयोजनपर्यवसायि। एवं भूतं परं ब्रह्म कथं प्राप्यत
इत्यपेक्षायां ब्रह्मविदाप्नोतिपरम् (तै.आनं.1), आत्मानमेव लोकमुपासीत (बृ.3.4.15) इति
वेदनादिशब्दैरुपासनं ब्रह्मप्राप्त्युपायतया विधीयते। यथा स्ववेश्मनि निधिरस्ति इति वाक्येन निधिसद्भावं ज्ञात्वा तृप्तस्सन् पश्चात्तदुपादाने च प्रयतते। यथा च - कश्चिद्राजकुमारो बालक्रीडासक्तो नरेन्द्रभवनान्निष्कान्तो मार्गाद्भ्रष्टो नष्ट इति राज्ञा विज्ञातस्स्वयं चाज्ञातपितृक: केनचिद्द्विजवर्येण
वर्धितोऽधिगतवेदशास्त्रष्षोडशवर्षस्सर्वकल्याणगुणाकरस्तिष्ठन् पिता ते सर्वलोकाधिपति: गाम्भीर्यौदार्यवात्सल्यसौशील्यशौर्यवीर्यपरक्रमादिगुणसम्पन्नस्त्वामेव नष्टं पुत्रं दिदृक्षु: पुरवरे तिष्ठति
इति केनिचदभियुक्ततमेन प्रयुक्तं वाक्यं शृणोति चेत् - तदानीमेव अहं तावत् जीवत: पुत्र:, मत्पिता च सर्वसम्पत्समृद्ध: इति निरतिशयहर्षसमन्वितो भवति। राजा च स्वपुत्रं जीवन्तमरोगमतिमनोहरदर्शनं विदितसकलवेद्यं श्रुत्वाऽवाप्तसमस्तपुरुषार्थो भवति। पश्चात्तदुपादाने च प्रयतते। पश्चात्तावुभौ सङ्गच्छेते च इति।
यत्पुन: -        परिनिष्पन्नवस्तुगोचरस्य        वाक्यस्य        तज्ज्ञानमात्रेणापि        पुरुषार्थपर्यवसानात्
बालातुराद्युपच्छन्दनवाक्यवन्नार्थसद्भावे प्रामाण्यमिति, तदसत् - अर्थसद्भावाभावे निश्चिते ज्ञातोऽप्यर्थ:
पुरुषार्थाय न भवति। बालातुरादीनामप्यर्थसद्भावभ्रान्त्या        हर्षाद्युत्पत्ति:। तेषामेव तस्मिन्नेव ज्ञाने विद्यमाने यद्यर्थाभावनिश्चयो जायेत; ततस्तदानीमेव हर्षादयो निवर्तेरन्। औपनिषदेष्वपि वाक्येषु
ब्रह्मास्तित्वतात्पर्याभावनिश्चये ब्रह्मज्ञाने सत्यपि पुरुषार्थपर्यवसानं न स्यात्। अत: यतो वा इमानि
भूतानि        जायन्ते        (तै.भृगु.1.1)        इत्यादिवाक्यं        निखिलजगदेककारणं        निरस्तनिखिलदोषगन्धं सार्वज्ञ्यसत्यसङ्कल्पत्वाद्यनन्तकल्याणगुणाकरमनवधिकातिशयानन्दं ब्रह्मास्तीति बोधयतीति सिद्धम्।।4।।
इति श्रीशारीरकमीमांसाभाष्ये समन्वयाधिकरणम् ।। 4 ।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये  ईक्षत्यधिकरणम्।।5।।
MARKER: sutram beginning
overall_sutram_no:5
sutram_text:ईक्षतेर्नाशब्दम्
sutram_index_string:1-1-5
5.        ईक्षतेर्नाशब्दम् ।। 1-1-5 ।।
यतो वा        इमानि        (तै.भृगु.1.1)        इत्यादिजगत्कारणवादिवाक्यप्रतिपाद्यं सर्वज्ञं सर्वशक्ति समस्तहेयप्रत्यनीककल्याणगुणैकतानं ब्रह्म जिज्ञास्यमित्युक्तम्। इदानीं जगत्कारणवादिवाक्यानामानुमानिक-
प्रधानादिप्रतिपादनानर्हतोच्यते - ईक्षतेर्नाशब्दम् - इत्यादिना।
इदमाम्नायते छान्दोग्ये - सदेव सोम्येदमग्र आसीदेकमेवाद्वितीयम्। तदैक्षत बहु स्यां
प्रजायेयेति तत्तेजोऽसृजत (छा.6.2.1) इत्यादि । तत्र सन्देह: - किं सच्छब्दवाच्यं जगत्कारणं
परोक्तमानुमानिकं प्रधानम्? उतोक्तलक्षणं ब्रह्म इति।।
किं प्राप्तम्? प्रधानमिति। कुत:? सदेव सोम्येदमग्र आसीदेकमेव (छां.6.2.1) इतीदंशब्दवाच्यस्य चेतनभोग्यभूतस्य सत्त्वरजस्तमोमयस्य वियदादिनानारूपविकारावस्थस्य वस्तुन: कारणावस्थां वदति। कारणभूतद्रव्यस्यावस्थान्तरापत्तिरेव हि कार्यता। अतो यद्द्रव्यं यत्स्वभावं च कार्यावस्थम्; तत्स्वभावं तदेव द्रव्यं कारणावस्थम्। सत्त्वादिमयं च कार्यमिति गुणसाम्यावस्थं प्रधानमेव हि कारणम्। तदेवोपसंहृतसकलविशेषं सन्मात्रमिति सदेव सोम्येदमग्र आसीदेकमेवाद्वितीयम् (छा.6.2.1) इत्यभिधीयते। तत एव च कार्यकारणयोरनन्यत्वम्। तथा सत्येवैकविज्ञानेन सर्वविज्ञानप्रतिज्ञोपपत्ति:। अन्यथा यथा
सोम्यैकेन मृत्पिण्डेन (छा.6.1.4) इत्यादि मृत्पिण्डतत्कार्यदृष्टान्तदार्ष्टान्तिकयोर्वैरूप्यं चेति जगत्कारणवादिवाक्येन महर्षिणा कपिलेनोक्तं प्रधानमेव प्रतिपाद्यते। प्रतिज्ञादृष्टान्तरूपेणानुमानवेषमेव चेदं वाक्यमिति सच्छब्दवाच्यमानुमानिकमेव-
इत्येवं प्राप्तेऽभिधीयते - ईक्षतेर्नाशब्दम् - इति। यस्मिन् शब्द एव प्रमाणं न भवति, तदशब्दम् आनुमानिकं प्रधानमित्यर्थ:। न तज्जगत्कारणवादिवाक्यप्रतिपाद्यम्; कुत:? इक्षते: - सच्छब्दवाच्यसम्बन्धिव्यापारविशेषाभिधायिन ईक्षतेर्धातोश्श्रवणात्। तदैक्षत बहु स्यां प्रजायेय (छा.6.2.3)
इति ईक्षणक्रियायोगश्चाचेतने प्रधाने न सम्भवति। अत ईदृशेक्षणक्षमश्चेतनविशेष: सर्वज्ञस्सर्वशक्ति:
पुरुषोत्तमस्सच्छब्दाभिधेय:। तथा च सर्वेष्वेव सृष्टिप्रकरणेष्वीक्षापूर्विकैव सृष्टि: प्रतीयते - स ईक्षत
लोकान्नु सृजा इति स इमाल्लोकानसृजत (एै.1.1,2) स ईक्षाञ्चक्रे ... स प्राणानसृजत
(प्र.6.3,4) इत्यादिषु। ननु च कार्यानुगुणेनैव कारणेन भवितव्यम्। सत्यम्; सर्वकार्यानुगुण एव सर्वज्ञस्सर्वशक्तिस्सत्यसङ्कल्प: पुरुषोत्तमस्सूक्ष्मचिदचिद्वस्तुशरीरक:। यथाऽऽह - पराऽस्य शक्तिर्विविधैव
श्रूयते स्वाभाविकी ज्ञानबृलक्रिया च (श्वे.6.अ.8),यस्सर्वज्ञस्सर्विवद्यस्य ज्ञानमयं तप: (मु.1.1.9)
यस्याव्यक्तं शरीरं यस्याक्षरं शरीरं ..... यस्य मृत्युश्शरीरम् ... एष सर्वभूतान्तरात्मा (सुबा.7.1)
इति। तदेतत् - न विलक्षणत्वात् (ब्र.सू.2.1.4) इत्यादिषु प्रतिपादयिष्यते। अत्र सृष्टिवाक्यानि न
प्रधानप्रतिपादनयोग्यानीत्युच्यते। वस्तुविरोधस्तु तत्रैव परिहरिष्यते। यत्तूक्तंं प्रतिज्ञादृष्टान्तयोगादनुमानरूपमेवेदं
वाक्यम् - इति, तदसत्, हेत्वनुपादानात्। येनाश्रुतं श्रुतम् (छां.6.1.6) इत्येकविज्ञानेन सर्वविज्ञाने
प्रतिपिपादयिषिते सर्वात्मना        तदसम्भवं मन्वानस्य        तत्सम्भवमात्रप्रदर्शनाय हि        दृष्टान्तोपादानम्।
ईक्षत्यादिश्रवणादेव ह्यनुमानगन्धाभावोऽवगत:।।5।।
अथ स्यात् - न चेतनगतं मुख्यमीक्षणमिहोच्यते,                अपि तु प्रधानगतं गौणमीक्षणम्, तत्तेज ऐक्षत -  ता        आप        ऐक्षन्त (छां.6.2.3,4)  इति        गौणेक्षणसाहचर्यात् भवति चाचेतनेष्वपि
चेतनधर्मोपचार:। यथा - वृष्टिप्रतीक्षाश्शालय:, वर्षेण बीजं प्रतिसञ्जहर्ष (रामा.सुन्दर.29.6) इति।
अतो गौणमीक्षणमितीमामाशङ्कामनुभाष्य परिहरति -
MARKER: sutram beginning
overall_sutram_no:6
sutram_text:गौणश्चेन्नात्मशब्दात्
sutram_index_string:1-1-6
6.        गौणश्चेन्नात्मशब्दात् ।। 1-1-6 ।।
यदुक्तं गौणेक्षणसाहचर्यात् सतोऽपीक्षणव्यपदेशस्सर्गनियतपूर्वावस्थाभिप्रायो गौण इति। ऐतदात्म्यमिदं सर्वं तत्सत्यं स आत्मा (छां.6.8.7) इति सच्छब्दप्रतिपादितस्य आत्मशब्देन व्यपदेशात्। एतदुक्तं
भवति - ऐतदात्म्यमिदं सर्वम् । स आत्मा (छां.6.8.7.) इति चेतनाचेतनप्रपञ्चोद्देशेन सत
आत्मत्वोपदेशोऽयं नाचेतने प्रधाने सङ्गच्छते - इति। अतस्तेजोऽबन्नानामपि परमात्मैवात्मेति तेज:
प्रभृतयोऽपि शब्दा: परमात्मन एव वाचका:। तथाहि - हन्ताहमिमास्तिस्रो देवता अनेन जीवेनाऽत्मनाऽनुप्रविश्य नामरूपे व्याकरवाणि (छां.6.3.2) इति परमात्मानुप्रवेशादेव तेज:प्रभृतीनां
वस्तुत्वं तत्तन्नामभाक्त्वञ्चेति तत्तेज ऐक्षत, ता आप ऐक्षन्त (छां.6.2.3,4) इत्यपि मुख्य एवेक्षणव्यपदेश:। अतस्साहचर्यादपि तदैक्षत इत्यत्र गौणत्वाशङ्का दूरोत्सारितेति सूत्राभिप्राय:।।6।।
इतश्च न प्रधानं सच्छब्दप्रतिपाद्यम् -
MARKER: sutram beginning
overall_sutram_no:7
sutram_text:तन्निष्ठस्य मोक्षोपदेशात्
sutram_index_string:1-1-7
7.        तन्निष्ठस्य मोक्षोपदेशात् ।। 1-1-7 ।।
मुमुक्षोश्श्वेतकेतो: तत्त्वमसि (छां.6.8.7) इति सदात्मकत्वानुसन्धानमुपदिश्य, तन्निष्ठस्य तस्य तावदेव चिरं यावन्न विमोक्ष्ये अथ सम्पत्स्ये (छां.6.14.2) इति शरीरपातमात्रान्तरायो
ब्रह्मसम्पत्तिलक्षणो मोक्ष इत्युपदिशति। यदि च प्रधानमचेतनं कारणमुपदिश्येत, तदा तदात्मकत्वानुसन्धानस्य
मोक्षसाधनत्वोपदेशो नोपपद्यते। यथाक्रतुरस्मिल्लोके पुरुषो भवति तथेत: प्रेत्य भवति (छां.1.14.1)
इति तन्निष्ठस्याचेतनसम्पत्तिरेव स्यात्। न च मातापितृसहस्रेभ्योऽपि वत्सलतरं शास्त्रमेवंविधतापत्रयाभिहति-
हेतुभूतामचित्सम्पत्तिमुपदिशति। प्रधानकारणवादिनोऽपि हि प्रधाननिष्ठस्य मोक्षं नाभ्युपगच्छन्ति।। 7।।
इतश्च न प्रधानम् -
MARKER: sutram beginning
overall_sutram_no:8
sutram_text:हेयत्वावचनाच्च
sutram_index_string:1-1-8
8.        हेयत्वावचनाच्च ।। 1-1-8 ।।
यदि प्रधानमेव कारणं सच्छब्दाभिहितं भवेत् - तदा मुमुक्षोश्श्वेतकेतोस्तदात्मकत्वं मोक्षविरोधित्वात्
हेयत्वेनैव उपदेश्यं स्यात्। न च तत्क्रियते, प्रत्युतोपादेयत्वेनैव तत्वमसि (छां.6.8.7), तस्य तावदेव चिरम् (छां.6.14.2) इत्युपदिश्यते।। 8।।
इतश्च न प्रधानम् -
MARKER: sutram beginning
overall_sutram_no:9
sutram_text:प्रतिज्ञाविरोधात्
sutram_index_string:1-1-9
9.        प्रतिज्ञाविरोधात् ।। 1-1-9 ।।
प्रधानकारणत्वे प्रतिज्ञाविरोधश्च भवति। वाक्योपक्रमे ह्येकविज्ञानेन सर्वविज्ञानं प्रतिज्ञातम्। तच्च कार्यकारणयोरनन्यत्वेन कारणभूतसद्विज्ञानात्तत्कार्यभूतचेतनाचेतनप्रपञ्चस्य ज्ञाततयैवोपपादनीयम् तत्तु प्रधानकारणत्त्वे चेतनवर्गस्य प्रधानकार्यत्वाभावात् प्रधानविज्ञानेन चेतनवर्गविज्ञानासिद्धे: विरुध्यते।।9।।
इतश्च न प्रधानम् -
MARKER: sutram beginning
overall_sutram_no:10
sutram_text:स्वाप्ययात्
sutram_index_string:1-1-10
10.        स्वाप्ययात् ।। 1-1-10 ।।
तदेव सच्छब्दवाच्यं प्रकृत्याह, स्वप्नान्तं मे सोम्य विजानीहीति यत्रैतत्पुरुषस्स्वपिति नाम सता सोम्य तदा सम्पन्नो भवति स्वमपीतो भवति तस्मादेनं स्वपितीत्याचक्षते स्वं ह्यपीतो
भवति (छां.6.8.1) इति सुषुप्तं जीवं सता सम्पन्नं, स्वमपीत: - स्वस्मिन्प्रलीन: इति व्यपदिशति।
प्रलयश्च - स्वकारणे लय:। न चाचेतनं प्रधानं चेतनस्य जीवस्य कारणं        भवितुमर्हति।        स्वमपीतो
भवति - आत्मानमेव जीवोऽपीतो भवतीत्यर्थ:। चिद्वस्तुशरीरकं तदात्मभूतं ब्रह्मैव जीवशब्देनाभिधीयत
इति        नामरूपव्याकरणश्रुत्योक्तम्।        तज्जीवशब्दाभिधेयं        ब्रह्म        सुषुप्तिकालेऽपि        प्रलयकाल        इव नामरूपपरिष्वङ्गाभावात् केवलसच्छब्दाभिधेयमिति सता सोम्य तदा सम्पन्नो भवति स्वमपीतो
भवति (छां.6.8.1) इत्युच्यते। तथा समानप्रकरणे नामरूपपरिष्वङ्गाभावेन प्राज्ञेनैव परिष्वङ्गात्
प्राज्ञेनाऽत्मना सम्परिष्वक्तो न बाह्यं किञ्चन वेद नाऽन्तरम् (बृ.6.3.21) इत्युच्यते। आमोक्षाज्जीवस्य नामरूपपरिष्वङ्गादेव हि स्वव्यतिरिक्तविषयज्ञानोदय:। सुषुप्तिकाले हि नामरूपे विहाय सता सम्परिष्वक्त: पुनरपि जागरदशायां नामरूपे परिष्वज्य तत्तन्नामरूपो भवतीति श्रुत्यन्तरे स्पष्टमभिधीयते यदा सुप्तस्स्वप्नं न कञ्चन पश्यति अथास्मिन् प्राण एवैकधा भवति (कौषी.4.19), तस्माद्वा
आत्मन: प्राणा यथायथं विप्रतिष्ठन्ते; तथा त इह व्याघ्रो वा सिंहो वा वृको वा वराहो वा दंशो वा मशको वा यद्यद्भवन्ति तथा भवन्ति- इति च । तथा सुषुप्तं जीवं प्राज्ञेनात्मना सम्पिरष्वक्त: (बृ.6.3.2) इति च वदति।।
तस्मात् सच्छब्दवाच्य: परं ब्रह्म सर्वज्ञ: परमेश्वर: पुरुषोत्तम एव। तदाह वृत्तिकार: - सता सोम्य तदा सम्पन्नो भवति इति, सम्पत्यसम्पत्तिभ्यामेतदध्यवसीयते - प्राज्ञेनाऽत्मना सम्परिष्वक्त: (छां.6.8.1) इति चाह इति।।10।।
इतश्च न प्रधानम् -
MARKER: sutram beginning
overall_sutram_no:11
sutram_text:गतिसामान्यात्
sutram_index_string:1-1-11
11.        गतिसामान्यात् ।। 1-1-11 ।।
आत्मा वा इदमेक एवाग्र आसीन्नान्यत्किञ्चन मिषत्। स ईक्षत लोकान्नु सृजा इति। स
इमांल्लोकानसृजत        (ऐत.1.1) तस्माद्वा एतस्मादात्मन आकाशस्सम्भूत:। आकाशाद्वायु:।
वायोरग्नि:। अग्नेराप:। अद्भ्य: पृथिवी (तै.आनं.1) तस्य ह वा एतस्य महतो भूतस्य निश्वसितमेतद्यदृग्वेद: (सुबा.2) इत्यादि सृष्टिवाक्यानां या गति: - प्रवृत्ति:; तत्सामान्यात् - तत्समानार्थत्वादस्य, तेषु च सर्वेषु सर्वेश्वर: कारणमवगम्यते। तस्मादत्रापि सर्वेश्वर एव कारणमिति निश्चीयते।।11।।
इतश्च न प्रधानम् -
MARKER: sutram beginning
overall_sutram_no:12
sutram_text:श्रुतत्वाच्च
sutram_index_string:1-1-12
12.        श्रुतत्वाच्च ।। 1-1-12 ।।
श्रुतमेव ह्यस्यामुपनिषदि अस्य सच्छब्दवाच्यस्य आत्मत्वेन नामरूपयोर्व्याकर्तृत्वं, सर्वज्ञत्वं, सर्वशक्तित्वं, सर्वाधारत्वम्, अपहतपाप्मत्वादिकं, सत्यकामत्वं, सत्यसङ्कल्पत्वञ्च - अनेन जीवेनाऽत्मनाऽनुप्रविश्य  नामरूपे  व्याकरवाणि  (छां.6.3.2),  सन्मूलास्सोम्येमास्सर्वा:
प्रजास्सदायतनास्सत्प्रतिष्ठा: (छां.6.8.6), ऐतदात्म्यमिदं सर्वं तत्सत्यं स आत्मा (छां.6.8.6,7), यच्चास्येहास्ति यच्च नास्ति सर्वं तदस्मिन्समाहितम् (छां.8.1.3), तस्मिन् कामास्समाहिता: (छां.6.8.5), एष आत्माऽपहतपाप्मा विजरो विमृत्युर्विशाको विजघत्सोऽपिपासस्सत्यकाम: सत्यसङ्कल्प: (छां.8.1.5) इति।।
तथा च श्रुत्यन्तराणि - न तस्य कश्चित्पतिरस्ति लोके न चेशिता नैव च तस्य लिङ्गम्। स कारणं करणाधिपाधिपो न चास्य कश्चिज्जनिता न चाधिप: (श्वे.6.9), सर्वाणि
रूपाणि विचित्य धीरो नामानि कृत्वाऽभिवदन्यदास्ते (तै.आ.3.12.13), अन्त: प्रविष्टश्शास्ता जनानां सर्वात्मा (तै.आ.3.11.21), विश्वात्मानं परायणम् (तै.ना.1.11.अनु), पतिं विश्वस्याऽत्मेश्वरम् (तै.11), यच्च किञ्चिञ्जगत्यस्मिन् दृश्यते श्रूयतेऽपि वा। अन्तर्बहिश्च तत्सर्वं व्याप्य नारायण: स्थित: (तै.उ.ना.11), एष सर्वभूतान्तरात्माऽपहतपाप्मा दिव्यो देव एको नारायण: (सुबा.7) इत्यादीनि। तस्माज्जगत्कारणवादिवाक्यं न प्रधानादिप्रतिपादनयोग्यम्।
अतस्सर्वज्ञस्सर्वशक्तिस्सर्वेश्वरेश्वरो निरस्तनिखिलदोषगन्ध: अनवधिकातिशयासङ्ख्येयकल्याणगुणगणौघमहार्णव:
पुरुषोत्तमो नारायण एव निखिलजगदेककारणं जिज्ञास्यं ब्रह्मेति स्थितम्।।
अत        एव        निर्विशेषचिन्मात्रब्रह्मवादोऽपि        सूत्रकारेण        आभिश्श्रुतिभि:        निरस्तो वेदितव्य:;
पारमार्थिकमुख्येक्षणादिगुणयोगि जिज्ञास्यं ब्रह्मेति स्थापनात्। निर्विशेषवादे हि साक्षित्वमप्यपारमार्थिकम्।
वेदान्तवेद्यं ब्रह्म जिज्ञास्यतया प्रतिज्ञातम्। तच्च चेतनमिति ईक्षतेर्नाशब्दम् (ब्र.सू. 5) इत्यादिभिस्सूत्रै:
प्रतिपाद्यते। चेतनत्वं नाम चैतन्यगुणयोग:। अत ईक्षणगुणविरहिण: प्रधानतुल्यत्वमेव। किञ्च निर्विशेषप्रकाशमात्रब्रह्मवादे तस्य प्रकाशत्वमपि दुरुपपादम्। प्रकाशो हि नाम स्वस्य परस्य च
व्यवहारयोग्यतामापदयन्वस्तुविशेष:। निर्विशेषस्य वस्तुनस्तदुभयरूपत्वाभावात् घटादिवदचित्त्वमेव। तदुभयरूपत्वाभावेऽपि तत्क्षमत्वमस्तीति चेत् - तन्न, तत्क्षमत्वं हि तत्सामर्थ्यमेव। सामर्थ्यगुणयोगे हि निर्विशेषवाद: परित्यक्तस्यात्। अथ श्रुतिप्रामाण्यादयमेको विशेषोऽभ्युपगम्यत इति चेत् हन्त तर्हि तत एव सर्वज्ञता, सर्वशक्तित्वं, सर्वेश्वरेश्वरत्वं, सर्वकल्याणगुणाकरत्वं, सकलहेयप्रत्यनीकतेत्यादय: सर्वेऽभ्युपगन्तव्या:। शक्तिमत्त्वं च कार्यविशेषानुगुणत्वम्; तच्च कार्यविशेषैकनिरूपणीयम्; कार्यविशेषस्य
निष्प्रमाणकत्वे तदैकनिरूपणीयं शक्तिमत्त्वमपि निष्प्रमाणं स्यात्। किञ्च निर्विशेषवस्तुवादिनो वस्तुत्वमपि निष्प्रमाणम्। प्रत्यक्षानुमानागमस्वानुभवा: सविशेषगोचरा इति पूर्वमेवोक्तम्। तस्माद्विचित्रचेतनाचेतनात्मकजगद्रूपेण
बहु स्याम् (छा.6.5.6) इतीक्षणक्षम: पुरुषोत्तम एव जिज्ञास्य इति सिद्धम्।। 12।।
इति श्रीशारीरकमींमासाभाष्ये ईक्षत्यधिकरणम् ।।5।।
MARKER: adhikaranam beginning
श्रीशारीरकमीमांसाभाष्ये आनन्दमयाधिकरणम् ।।6।।
एवं जिज्ञासितस्य ब्रह्मणश्चेतनभोग्यभूतजडरूपसत्त्वरजस्तमोमयप्रधानाद्व्यावृत्तिरुक्ता इदानीं कर्मवश्यात् त्रिगुणात्मकप्रकृतिसंसर्गनिमित्तनानाविधानन्तदु:खसागरनिमज्जनेनाशुद्धाच्छुद्धाच्च प्रत्यगात्मनोऽन्यत् निखिलहेयप्रत्यनीकनिरतिशयानन्दं ब्रह्मेति प्रतिपाद्यते।
MARKER: sutram beginning
overall_sutram_no:13
sutram_text:आनन्दमयोऽभ्यासात्
sutram_index_string:1-1-13
13.        आनन्दमयोऽभ्यासात् ।। 1-1-13 ।।
तैत्तिरीया अधीयते - स वा एष पुरुषोऽन्नरसमय: (तै.आन.8.1) तस्माद्वा एतस्माद्विज्ञानमयात्।
अन्योऽन्तर आत्माऽनन्दमय: (तै.आन.5.2) इति। तत्र सन्देह: - किमयमानन्दमयो बन्धमोक्षभागिन:
प्रत्यगात्मनो जीवशब्दाभिलपनीयादन्य: परमात्मा; उत स एव इति।।
किं युक्तम्? प्रत्यगात्मेति। कुत:? तस्यैष एव शारीर आत्मा (तै.आन.5.1) इत्यानन्दमयस्य
शारीरत्वश्रवणात्; शारीरो हि शरीरसम्बन्धी जीवात्मा।।
ननु        च        जगत्कारणतया        प्रतिपादितस्य        ब्रह्मण:        सुखप्रतिपत्त्यर्थमन्नमयादीननुक्रम्य        तदेव जगत्कारणमानन्दमय इत्युपदिशति; जगत्कारणं च तदैक्षत (छा.6.2.3) इतीक्षणश्रवणात्सर्वज्ञस्सर्वेश्वर
इत्युक्तम्।।
सत्यमुक्तम्; स तु जीवान्नातिरिच्यते - अनेन जीवेनाऽत्मनाऽनुप्रविश्य (छा.6.3.2.) तत्त्वमसि श्वेतकेतो (छा.6.8.7) इति कारणतया निर्दिष्टस्य जीवसामानाधिकरण्यनिर्देशात्। सामानाधिकरण्यं ह्येकत्वप्रतिपादनपरम्; यथा सोऽयं देवदत्त: इत्यादौ। ईक्षापूर्विका च सृष्टिश्चेतनस्य जीवस्योपपद्यत एव। अत: ब्रह्मविदाप्नोति परम् (तै.आन.1.9) इति जीवस्याचित्संसर्गवियुक्तं स्वरूपं
प्राप्यतयोपदिश्यते।  अचिद्वियुक्तस्वरूपस्य लक्षणमिदमुच्यते सत्यं ज्ञानमनन्तं ब्रह्म (तै.आन.1.9)
इति। तद्रूपप्राप्तिरेव हि मोक्ष:। न ह वै सशरीरस्य सत: प्रियाप्रिययोरपहतिरस्ति। अशरीरं वाव सन्तं न प्रियाप्रिये स्पृशत: (छां.8.12.1) इति । अतो जीवस्याविद्यावियुक्तं स्वरूपं प्राप्यतया
प्रक्रान्तमानन्दमय इत्युपदिश्यते। तथा हि शाखाचन्द्रन्यायेनाऽत्मस्वरूपं दर्शयितुम् अन्नमय: पुरुष: इति
शरीरं प्रथमं निर्दिश्य, तदन्तरभूतं तस्य धारकं पञ्चवृत्तिप्राणम्, तस्याप्यन्तरभूतं मन:, तदन्तरभूतां च बुदिं्ध, प्राणमयो (तै.आन.2) मनोमयो (तै.आन.3) विज्ञानमय: (तै.आ.4) इति तत्र तत्र
बुद्ध्यवतरणक्रमेण निर्दिश्य सर्वान्तरभूतं जीवात्मानम् अन्योऽन्तर आत्माऽऽनन्दमय: (तै.आन.5.2)
इत्युपदिश्यान्तरात्मपरम्परां समापयति। अतो जीवात्मस्वरूपमेव ब्रह्मविदाप्नोति (तै.आन.1) इति
प्रक्रान्तं ब्रह्म; तदेवाऽनन्दमय इत्युपदिष्टमिति निश्चीयते।।
ननु च ब्रह्म पुच्छं प्रतिष्ठा (तै.आन.5) इत्यानन्दमयादन्यद्ब्रह्मेति प्रतीयते। नैवं ब्रह्मैव स्वस्वभावविशेषेण पुरुषविधत्वरूपितं शिर:पक्षपुच्छरूपेण व्यपदिश्यते। यथाऽन्नमयो देहोऽवयवी स्वस्मादनतिरिक्तै: स्वावयवैरेव तस्येदमेव शिर: (तै.आन.1) इत्यादिना शिर:पक्षपुच्छवत्तया निदर्शित:; तथा आनन्दमयं ब्रह्मापि स्वस्मादनतिरिक्तै: प्रियादिभिर्निदर्शितम्। तत्रावयवत्वेन रूपितानां प्रियमोदप्रमोदानन्दानामाश्रयतया अखण्डरूपमानन्दमयं ब्रह्म पुच्छं प्रतिष्ठा (तै.आन.5) इत्युच्यते। यदि चानन्दमयादन्यद्ब्रह्माभविष्यत्, तस्माद्वा एतस्मादान्योऽन्तर आत्मा ब्रह्म इत्यपि निरदेक्ष्यत। नचैवं निर्दिश्यते। एतदुक्तं भवति ब्रह्मविदाप्नोति परम् (तै.आन.1) इति प्रक्रान्तं ब्रह्म सत्यं ज्ञानमनन्तं ब्रह्म इतिलक्षणतस्सकलेतरव्यावृत्ताकारं प्रतिपाद्य तदेव तस्माद्वा एतस्मादात्मन: (तै.आन.1)
इत्यात्मशब्देन निर्दिश्य तस्य सर्वान्तरत्वेनाऽत्मत्वं व्यञ्जयद्वाक्यमन्नमयादिषु तत्तदन्तरतया आत्मत्वेन निर्दिष्टान् प्राणमयादीनतिक्रम्य अन्योऽन्तर आत्माऽऽनन्दमय: (तै.आन.5,2) इत्यात्मशब्देन निर्देशमानन्दमये समापयति। अत आत्मशब्देन प्रक्रान्तं ब्रह्माऽनन्दमय इति निश्चीयते - इति। ननु च - ब्रह्म पुच्छं प्रतिष्ठा (तै.आन.5.3) इत्युक्त्वा असन्नेव स भवति। असद्ब्रह्मेति वेद चेत्।
अस्ति ब्रह्मेति चेद्वेद। सन्तमेनं ततो विदु: (तै.आन.6.1) इति ब्रह्मज्ञानाज्ञानाभ्यामात्मनस्सद्भावासद्भावौ दर्शयति; नानन्दमयज्ञानाज्ञानाभ्याम्। न चानन्दमयस्य प्रियमोदादिरूपेण सर्वलोकविदितस्य सद्भावासद्भावज्ञानाशङ्का युक्ता। अतो नानन्दमयमधिकृत्यायं श्लोक उदाहृत:। तस्मादानन्दमयात्
अन्यद्ब्रह्म। नैवम् - इदं पुच्छं प्रतिष्ठा (तै.आन.1.3) पृथिवी पुच्छं प्रतिष्ठा (तै.आन.2.3)
अथर्वाङ्गिरस: पुच्छं प्रतिष्ठा (तै.आन.3.3) मह: पुच्छं प्रतिष्ठा (तै.आन्न.4.2) इत्युक्त्वा तत्र तत्रोदाहृता:  अन्नाद्वै प्रजा: प्रजायन्ते इत्यादिश्लोका यथा न पुच्छमात्रप्रतिपादनपरा: अपि  तु
अन्नमयादिपुरुषप्रतिपादनपरा: एवमत्राप्यानन्दमयस्यायं असन्नेव इति श्लोक:; नानन्दमयव्यतिरिक्तस्य
पुच्छस्य । आनन्दमयस्यैव ब्रह्मत्वेऽपि प्रियमोदादिरूपेण रूपितस्य अपरिच्छन्नानन्दस्य सद्भावासद्भावज्ञानाशङ्का युक्तैव। पुच्छब्रह्मणोऽप्यपरिच्छन्नानन्दतयैव ह्यप्रसिद्धता। शिर:प्रभृत्यवयवित्वाभावाद्
ब्रह्मणो नानन्दमयो ब्रह्मेति चेत् - ब्रह्मण: पुच्छत्वप्रतिष्ठात्वाभावात् पुच्छमपि ब्रह्म न भवेत्।
अथाविद्यापरिकल्पितस्य वस्तुनस्तस्याश्रयभूतत्वात् ब्रह्मण: पुच्छं प्रतिष्ठेति रूपणमात्रमित्युच्येत, हन्त तर्हि तस्यासुखाद्व्यावृत्तस्यानन्दमयस्य ब्रह्मण: प्रियशिरस्त्वादिरूपणं भविष्यति। एवं च सत्यं ज्ञानमनन्तं ब्रह्म (तै.आन.1.1.) इति विकारास्पदजडपरिच्छिन्नवस्त्वन्तरव्यावृत्तस्यासुखाद्व्यावृत्तिरानन्दमय
इत्युपदिश्यते। ततश्चाखण्डैकरसानन्दे ब्रह्मण्यानन्दमय इति मयट् प्राणमय इव स्वार्थिको द्रष्टव्य:। तस्मादविद्यापरिकल्पितविविधविचित्रदेवादिभेदभिन्नस्य जीवात्मनस्स्वाभाविकं रूपमखण्डैकरसं सुखैकतानमानन्दमय इत्युच्यत इत्यानन्दमय: प्रत्यगात्मा।।
सिद्धान्त:
एवं प्राप्ते प्रचक्ष्महे- आनन्दमयोऽभ्यासात् - आनन्दमय: परमात्मा। कुत:? अभ्यासात्;
सैषाऽऽनन्दस्य मीमांसा भवति (तै.आन.8.1) इत्यारभ्य यतो वाचो निवर्तन्ते (तै.आन.9.1)
इत्येवमन्तेन        वाक्येन        शतगुणितोत्तरक्रमेण        निरतिशयदशाशिरस्कोऽभ्यस्यमान        आनन्द:
अनन्तदु:खमिश्रपरिमितसुखलवभागिनि जीवात्मन्यसम्भवन्निखलहेयप्रत्यनीकं कल्याणैकतानं सकलतेरविलक्षणं
परमात्मानमेव स्वाश्रयमावेदयति।।
यथाऽऽह तस्माद्वा एतस्माद्विज्ञानमयात् । अन्योऽन्तर आत्माऽनन्दमय: (तै.आन.5.2) इति विज्ञानमयो हि जीव:, न बुद्धिमात्रम्, मयट्प्रत्ययेन, व्यतिरेकप्रतीते:। प्राणमये त्वगत्या स्वार्थिकताऽऽश्रीयते।
इह तु तद्वतो जीवस्य सम्भवान्नानर्थक्यं न्यायम्। बद्धो मुक्तश्च प्रत्यगात्मा ज्ञातैवेत्यभ्यधिष्महि।
प्राणमयादौ च मयडर्थसम्भवोऽनन्तरमेव वक्ष्यते। कथं तर्हि विज्ञानमयविषयश्लोके विज्ञानं यज्ञं तनुते (तै.आन.5.1) इति केवलविज्ञानशब्दोपादानमुपपद्यते। ज्ञातुरेवाऽत्मनस्स्वरूपमपि स्वप्रकाशतया विज्ञानमित्युच्यत इति न दोष:, ज्ञानैकनिरूपणीयत्वाच्च ज्ञातुस्स्वरूपस्य। स्वरूपनिरूपणधर्मशब्दा हि धर्ममुखेन धर्मिस्वरूपमपि प्रतिपादयन्ति, गवादिशब्दवत् । कृत्युल्युटो बहुलम् (अष्टाध्याय्यां.3.3.113)
इति वा कर्तरि ल्युडाश्रीयते। नन्द्यादित्वं वाऽऽश्रित्य नन्दिग्रहि (अष्टाध्याय्यां.3.1.134) इत्यादिना कर्तरि ल्यु:। अत एव च विज्ञानं यज्ञं तनुते कर्माणि तनुतेऽपि च (तै.आन.5) इति यज्ञादिकर्तृत्वं विज्ञानस्य श्रूयते। बुद्धिमात्रस्य विज्ञानमयात्प्राचीनेष्वन्नमयादिषु न चेतनधर्मभूतं कर्तृत्वं श्रूयते। अत एव चेतनमचेतनं च स्वासाधारणै: निलयनत्वानिलयनत्वादिभिर्धर्मिवशेषैर्विभज्य निर्दिशद्वाक्यम् विज्ञानं चाविज्ञानं च इति विज्ञानशब्देन तद्गुणं चेतनं वदति। तथाऽन्तर्यामिब्राह्मणे यो विज्ञाने तिष्ठन् (बृ.6.7.22) इत्यस्य काण्वपाठगतस्य पर्यायस्य स्थाने य आत्मनि तिष्ठन् इति पर्यायमधीयाना
माध्यन्दिना: काण्वपाठगतं विज्ञानशब्दनिर्दिष्टं जीवात्मेति स्फुटीकुर्वन्ति। विज्ञानमिति च नपुंसकलिङ्गं
वस्तुत्वाभिप्रायम्। तदेवं विज्ञानमयाज्जीवादन्यस्तदन्तर: परमात्मा आनन्दमय:। यद्यपि विज्ञानं यज्ञं
तनुते (तै.आन.5) इति श्लोके ज्ञानमात्रमेवोपादीयते; न ज्ञाता, तथाऽपि अन्योन्तर आत्मा विज्ञानमय: (तै.आन.4.1) इति तद्वान् ज्ञातैवोपदिश्यते, यथा अन्नाद्वैप्रजा: प्रजायन्त (तै.आन.2.1)
इत्यत्र श्लोके केवलान्नोपादनेऽपि स वा एष पुरुषोऽन्नरसमय: (तै.आ.1) इत्यत्र नान्नमात्रं निर्दिष्टम्;
अपि तु तन्मय:        तद्विकार:। एतत्सर्वं हृदि निधाय सूत्रकारस्स्वयमेव भेदव्यपदेशात् (शारी.1.1.18)
इत्यनन्तरमेव वदति।।
यदुक्तं जगत्कारणतया निर्दिष्टस्य अनेन जीवेनाऽत्मनाऽनुप्रविश्य (छा.6.3.2), तत्त्वमसि (छां. 6.8.7) इति च जीवसामानाधिकरण्यनिर्देशाज्जगत्कारणमपि जीवस्वरूपान्नातिरिच्यत इति कृत्वा जीवस्यैव स्वरूपं ब्रह्मविदाप्नोति परम् (तै.आन.1) इति प्रक्रान्तमसुखाद्व्यावृत्तत्वेनाऽनन्दमय
इत्युपदिश्यत इति - तदयुक्तम्, जीवस्य चेतनत्वे सत्यपि तदैक्षत बहु स्यां प्रजायेयेति तत्तेजोऽसृजत, (छा.6.2.3) इति स्वसङ्कल्पपूर्वकानन्तविचित्रसृष्टियोगानुपपत्ते:। शुद्धावस्थस्यापि हि तस्य सर्गादिजगद्व्यापारासम्भवो जगद्व्यापारवर्जम् (ब्र.सू.4.4.17), भोगमात्रसाम्यलिङ्गात् (ब्र.सू.4.4.21)
इत्यत्रोपपादयिष्यते। कारणभूतस्य ब्रह्मणो जीवस्स्वरूपत्वानभ्युपगमे अनेन जीवेनाऽत्मना (छा.6.8.7), तत्त्वमसि (छा.6.8.7) इति सामानाधिकरण्यनिर्देश: कथमुपपद्यत इति चेत् - कथं वा निरस्तनिखिलदोषगन्धस्य सत्यसङ्कल्पस्य सर्वज्ञस्य सर्वशक्तेरनवधिकातिशयासङ्ख्येयकल्याणगुणगणस्य सकलकारणभूतस्य ब्रह्मण: नानाविधानन्तदु:खाकरकर्माधीनचिन्तितनिमिषितादिसकलप्रवृत्तिजीव स्वरूपत्वम्? अन्यतरस्य मिथ्यात्वेनोपपद्यत इति चेत् - कस्य भो:? किं हेयसम्बन्धस्य? किं वा
हेयप्रत्यनीककल्याणैकतानस्वभावस्य? हेयप्रत्यनीककल्याणैकतानस्य ब्रह्मणोऽनाद्यविद्याश्रयत्वेन
हेयसम्बन्धमिथ्याप्रतिभासो मिथ्यारूप इति चेत्- विप्रतिषिद्धिमिदमभिधीयते, ब्रह्मणो हेयप्रत्यनीककल्याणैकतान
-त्वमनाद्यविद्याश्रयत्वेनानन्तदु:खविषयमिथ्याप्रतिभासाश्रयत्वं चेति। अविद्याश्रयत्वं तत्कार्यदु:खप्रतिभासा-
श्रयत्वं चैव हि हेयसम्बन्ध:। तत्सम्बन्धित्वं तत्प्रत्यनीकत्वं च विरुद्धमेव। तथाऽपि तस्य मिथ्यात्वान्न विरोध इति मा वोच:। मिथ्याभूतमप्यपुरुषार्थ एव, यन्निरसनाय सर्वे वेदान्ता आरभ्यन्त इति ब्रूषे। निरसनीयापुरुषार्थयोगाच्च हेयप्रत्यनीककल्याणैकतानतया विरुध्यते। - किं कुर्म:? येनाश्रुतं श्रुतं
भवति (छा.6.1.3) इत्येकविज्ञानेन सर्वविज्ञानं प्रतिज्ञाय सदेव सोम्येदमग्रआसीत् (छा.6.2.1)
इत्यादिना निखिलजगदेककारणताम्, तदैक्षत बहु स्याम् (छा.6.2.3) इति सत्यसङ्कल्पतां च
ब्रह्मण: प्रतिपाद्य तस्यैव ब्रह्मण: तत्त्वमसि (छा.6.8.7) इति सामानाधिकरण्येनानन्तदु:खाश्रयजीवैक्यं
प्रतिपादितम्, तदन्यथानुपपत्त्या ब्रह्मण एवाविद्याश्रयत्वादि परिकल्पनीयमिति चेत् - श्रुतोपपत्तयेऽप्यनुपपन्नं विरुद्धं च न कल्पनीयम्।
अथ हेयसम्बन्ध एव पारमार्थिक:, कल्याणैकस्वभावता तु मिथ्याभूता; हन्तैवं तापत्रयाभिहतचेतनोज्जिजीवयिषया प्रवृत्तं शास्त्रम्, तापत्रयाभिहतिरेव तस्य पारमार्थिकी, कल्याणैकस्वभावस्तु
भ्रान्तिपरिकल्पित इति बोधयत्सम्यगुज्जीवयति। अथैतद्दोषपरिजिहीर्षया ब्रह्मणो निर्विशेषचिन्मात्रस्वरूपातिरिक्तजीवत्वदु:खित्वादिकं सत्यसङ्कल्पत्वकल्याणगुणाकरत्वजगत्कारणत्वाद्यपि मिथ्याभूतमिति कल्पनीयिमिति चेत् - अहो भवतां वाक्यार्थपर्यालोचनकुशलता। एकविज्ञानेन सर्वविज्ञानप्रतिज्ञानं सर्वस्य मिथ्यात्वे सर्वस्य ज्ञातव्यस्याभावान्न सेत्स्यति। यथैकविज्ञानं परमार्थविषयम्, तथैव सर्वविज्ञानमपि यदि परमार्थविषयम्, तदन्तर्गतं च - तदा तज्ज्ञानेन सर्वविज्ञानमिति शक्यते
वक्तुम्। न हि परमार्थशुक्तिकाज्ञानेन तदाश्रयमपरामर्थरजतं ज्ञातं भवति। अथोच्येत - एकविज्ञानेन सर्वविज्ञानप्रतिज्ञाया अयमर्थ: - निर्विशेषवस्तुमात्रमेव सत्यं, अन्यदसत्यम् इति। न तर्हि येनाश्रुतं श्रुतं
भवत्यमतं मतमविज्ञातं विज्ञातम् (छां 6.1.3) इति श्रूयेत, येन श्रुतेनाश्रुतमपि श्रुतं भवतीति ह्यस्य
वाक्यस्यार्थ:। कारणतयोपलक्षितनिर्विशेषवस्तुमात्रस्यैव सद्भावश्चेत्प्रतिज्ञात:, यथा सोम्यैकेन मृत्पिण्डेन सर्वं मृन्मयं विज्ञातम् (छां.6.1.4) इति दृष्टान्तोऽपि न घटते। मृत्पिण्डविज्ञानेन हि तद्विकारस्य ज्ञातता निदर्शिता। तत्रापि विकारस्यासत्यताऽभिप्रेतेति चेत्- मृद्विकारस्य रज्जुसर्पादिवदसत्यत्वं
शुश्रूषोरसिद्धमिति प्रतिज्ञातार्थसम्भावनाप्रदर्शनाय यथा सोम्य (छां.6.1) इति प्रसिद्धवदुपन्यासो न युज्यते। न च तत्त्वमास्यदिवाक्यजन्यज्ञानोत्पत्ते: प्राग्विकारजातस्यासत्यतामापादयत्तर्कानुगृहीतमननुगृहीतं
वा प्रमाणमुपलभामह इति। अयमर्थ: तदनन्यत्वमारम्भणशब्दादिभ्य: (ब्र.सू.2.1.15) इत्यत्र
वक्ष्यते। तथा सदेव सोम्येदमग्र आसीदेकमेवाद्वितीयम् (छा.6.2.1), तदैक्षत बहु स्यां प्रजायेयेति। तत्तेजोऽसृजत (छा.6.2.3), हन्तहमिमास्तिस्रो देवतानेन जीवेनाऽत्मनाऽनुप्रविश्य नामरूपे
व्याकरवाणि (छा.6.3.2), सन्मूलास्सोम्येमास्सर्वा: प्रजास्सदायतनास्सत्प्रतिष्ठा:। ऐतदात्म्यमिदं सर्वम् (छा.6.8.3) इत्यादिनास्य जगतस्सदात्मकता सृष्टे: पूर्वकाले नामरूपविभागप्रहाणम्, जगदुत्पत्तौ सच्छब्दवाच्यस्य ब्रह्मणस्स्वव्यतिरक्तनिमित्तान्तरानपेक्षत्वम्, सृष्टिकालेऽहमेवानन्तस्थिरत्रसरूपेण बहुस्याम्
इत्यनन्यसाधारणसङ्कल्पविशेष:, यथासङ्कल्पमनन्तविचित्रतत्त्वानां विलक्षणक्रमविशेषविशष्टा सृष्टि: समस्तेष्वचेतनेषु वस्तुषु स्वात्मकजीवानुप्रवेशेनैवानन्तनामरूपव्याकरणम्, स्वव्यतिरिक्तस्य समस्तस्य स्वमूलत्वम्, स्वायतनत्वम्, स्वप्रवर्त्यत्वम्, स्वेनैव जीवनम्; स्वप्रतिष्ठत्वमित्याद्यनन्त- विशेषाश्शास्त्रैकसमधिगम्या: प्रतिपादिता:। तत्सम्बन्धितया प्रकरणान्तरेष्वप्यपहतपाप्मत्वादि- निरस्तनिखिलदोषतासर्वज्ञता सर्वेश्वरत्वसत्यकामत्वसत्यसङ्कल्पत्वसर्वानन्दकरणनिरतिशयानन्द- योगादयस्सकलेतरप्रमाणाविषयास्सहस्रश: प्रतिपादिता:। एवमनन्यगोचरानन्त- विशेषविशिष्टप्रकृतब्रह्मपरामर्शितच्छब्दस्य, निर्विशेषवस्तुमात्रोपदेशपरत्वं असङ्गतत्वेनोन्मत्तप्रलपितायेत।
त्वं पदं च संसारित्वविशिष्टजीववाचि। तस्यापि निर्विशेषस्वरूपोपस्थापनपरत्वे स्वार्थ: परित्यक्तस्स्यात्। निर्विशेषप्रकाशस्वरूपस्य च वस्तुनो ह्यविद्यया तिरोधानं स्वरूपनाशप्रसङ्गादिभिर्न सम्भवतीति
पूर्वमेवोक्तम्। एवं च सति समानाधिकरणवृत्तयोस्तत्त्वमिति द्वयोरपि पदयोर्मुख्यार्थपरित्यागेन लक्षणा च समाश्रयणीया।।
अथोच्येत - समानाधिकरणवृत्तानामेकार्थप्रतिपादनपरतया विशेषणांशे तात्पर्यासम्भवादेव विशेषणनिवृत्तेर्वस्तुमात्रैकत्वप्रतिपादनान्न लक्षणाप्रसङ्ग:। यथा नीलमुत्पलम् इति पदद्वयस्य विशेष्यैकत्वप्रतिपादनपरत्वेन नीलत्वोपलत्वरूपविशेषणद्वयं न विवक्ष्यते। तद्विवक्षायां हि नीलत्वविशिष्टाकारेणोत्पलत्वविशिष्टाकारस्यैकत्वप्रतिपादनं प्रसज्येत। तत्तु न सम्भवति - न हि नैल्यविशिष्टाकारेण तद्वस्तूत्पलपदेन विशेष्यते, जातिगुणयोरन्योन्यसमवायप्रसङ्गात्। अतो नीलत्वोत्पलत्वोपलक्षितवस्त्वेकत्वमात्रं सामानाधिकरण्येन प्रतिपाद्यते। तथा सोऽयं देवदत्त:
इत्यतीतकालविप्रकृष्टदेशविशिष्टस्य        तेनैव        रूपेण        सन्निहितदेशवर्तमानकालविशिष्टतया
प्रतिपादनानुपपत्तेरुभयदेशकालोपलक्षितस्वरूपमात्रैक्यं        सामानाधिकरण्येन        प्रतिपाद्यते।        यद्यपि नीलमित्याद्येकपदश्रवणे, प्रतीयमानं विशेषणं सामानाधिकरण्यवेलायां विरोधान्न प्रतिपाद्यते। तथाऽपि
वाच्येऽर्थे प्रधानांशस्य प्रतिपादनान्न लक्षणा। अपि तु विशेषणांशस्याविवक्षामात्रम्। सर्वत्र सामानाधिकरण्स्यैष एव स्वभाव इति न कश्चिद्दोष        इति।।
तदिदमसारं - सर्वेष्वेव वाक्येषु पदानां व्युत्पत्तिसिद्धार्थसंसर्गिविशेषमात्रं प्रत्याय्यम्। तत्र समानाधिकरणवृत्तानामपि नीलादिपदानां नैल्यादिविशष्ट एवार्थो व्युत्पत्तिसिद्ध: पदान्तरार्थसंसृष्टोऽभिधीयते। यथा नीलमुत्पलमानय इत्युक्ते नीलिमादिविशिष्टमेवानीयते, यथा च विन्ध्याटव्यां मदमुदितो
मातङ्गणस्तिष्ठति इति पदद्वयावगतविशेषणविशष्ट एवार्थ: प्रतीयते; एवं वेदान्तवाक्येष्वपि समानाधिकरणनिर्देशेषु तत्तद्विशेषणविशिष्टमेव ब्रह्म प्रतिपत्तव्यम्। न च विशेषणविवक्षायामितरविशिष्टाकारं
वस्त्वन्येन विशेष्टव्यम्। अपि तु सर्वैर्विशेषणैस्स्वरूपमेव विशेष्यम्। तथाहि भिन्नप्रवृत्तिनिमित्तानां
शब्दानां एकस्मिन्नर्थे वृत्तिस्सामानाधिकरण्यम् इति अन्वयेन निवृत्त्या वा पदान्तरप्रतिपाद्यात्
आकारादाकारान्तरयुक्ततया तस्यैव वस्तुन: पदान्तरप्रतिपाद्यत्वं सामानाधिकरण्यकार्यम्। यथा देवदत्तश्श्यामो युवा लोहिताक्षोऽदीनोऽकृपणोऽनवद्य: इति। यत्र त्वेकस्मिन् वस्तुनि समन्वयायोग्यं विशेषणद्वयं समानाधिकरणपदनिर्दिष्टम्; तत्राप्यन्यतरत्पदममुख्यवृत्तमाश्रीयते; न द्वयम्। यथा गौर्वाहीक: इति। नीलोत्पलादिषु तु विशेषणद्वयान्वयाविरोधादेकमेवोभयविशिष्टं प्रतिपाद्यते।।
अथ मनुषे        एकविशेषणप्रतिसम्बन्धित्वेन निरूप्यमाणं विशेषणान्तरप्रतिसम्बन्धित्वात् विलक्षणम्
इति घटपटयोरिवैकविभक्तिनिर्देशेऽप्यैक्यप्रतिपादनासम्भवात् समानाधिकरणशब्दस्य न विशिष्टप्रतिपादनपरत्वम्,
अपि तु विशेषणमुखेन स्वरूपमुपस्थाप्य तदैक्यप्रतिपादनपरत्वमेव - इति।।
स्यादेतदेवम्; यदि विशेषणद्वयप्रतिसम्बन्धितत्वमात्रमेवैक्यं निरुन्ध्यात्। नचैतदस्ति; एकस्मिन्धर्मिण्युपसंहर्तुमयोग्यधर्मद्वयविशिष्टत्वमेव ह्येकत्वं निरुणद्धि। अयोग्यता च प्रमाणान्तरसिद्धा घटत्वपटत्वयो:। नीलमुत्पलम् इत्यादिषु तु दण्डत्वकुण्डलत्ववद्रूपवत्त्वरसवत्त्वगन्धवत्त्वादिवच्च विरोधो नोपलभ्यते। न केवलमविरोध एव; प्रवृत्तिनिमित्तभेदेनैकार्थनिष्ठत्वरूपं सामानाधिकरण्यमुपपादयत्येव धर्मद्वयविशिष्टताम्। अन्यथा स्वरूपमात्रैक्ये अनेकपदप्रवृत्तौ निमित्ताभावात्सामानाधिकरण्यमेव न स्यात्। विशेषणानां स्वसम्बन्धानादरेण वस्तुस्वरूपोपलक्षणपरत्वे  सत्येकेनैव वस्तूपलक्षितमिति
उपलक्षणान्तरमनर्थकमेव; उपलक्षणान्तरोपलक्ष्याकारभेदाभ्युपगमे तेनाकारेण सविशेषत्वप्रसङ्ग:।।
सोऽयं देवदत्त: इत्यत्रापि लक्षणागन्धो न विद्यते, विरोधाभावात्। देशान्तरसम्बन्धितयाऽतीतस्य सन्निहितदेशसम्बन्धितया वर्तमानत्वाविरोधात्। अत एव हि सोऽयम् इति प्रत्यभिज्ञया कालद्वयसम्बन्धिनो
वस्तुन ऐक्यमुपपाद्यते वस्तुनस्स्थिरत्ववादिभि:। अन्यथा प्रतीतिविरोधे सति सर्वेषां क्षणिकत्वमेव स्यात्। देशद्वयसम्बन्धविरोधस्तु कालभेदेन परिह्रियते।
यतस्समानाधिकरणपदानामनेकविशेषणविशिष्टैकार्थवाचित्वम्।        अत एव अरुणयैकहायन्या पिङ्गाक्ष्या सोमं क्रीणाति (यजु.6.1.6) इत्यारुण्यादिविशष्टैकहायन्या क्रयस्साध्यतया विधीयते।।
तदुक्तं अर्थैकत्वे द्रव्यगुणयोरैककर्म्यान्नियमस्स्यात् (पू.मी.सू.3.1.12) इति । तत्रैवं पूर्वपक्षी
मन्यते - यद्यप्यरुणयेतिपदमाकृतेरिव गुणस्यापि द्रव्यप्रकारतैकस्वभावाद्द्रव्यपर्यन्तमेवारुणिमानमभिदधति, तथाऽप्येकहायन्यन्वयनियमोऽरुणिम्नो न सम्भवति।        एकहायन्या क्रीणाति,        तच्चारुणयेत्यर्थद्वय-
विधानासम्भवात्।।
ततश्चारुणयेति वाक्यं भित्वा प्रकरणविहितसर्वद्रव्यपर्यन्तमेवारुणिमानमविशेषेणाभिदधाति। अरुणयेति स्त्रीलिङ्गनिर्देश: प्रकरणविहितसर्वलिङ्गकद्रव्याणां प्रदर्शनार्थ:। तस्मादेकहायन्यन्वयनियमोऽरुणिम्नो न स्यात् - इति।
अत्राभिधीयते - अर्थैकत्वे द्रव्यगुणयोरैककर्म्यान्नियमस्स्यात् (पूर्वमी.3.1.12) अरुणयैकहायन्या (यजु.6.1.6) इत्यारुण्यविशिष्टद्रव्यैकहायनीद्रव्यवाचि पदयोस्सामानाधिकरण्येनार्थैकत्वे सिद्धे सत्येकहायनीद्रव्यारुण्यगुणयोररुणयेति पदेनैव विशेषणविशेष्यभावेन सम्बन्धितयाऽभिहितयो: क्रियाख्यैककर्मान्वयाविरोधादरुणिम्न: क्रयसाधनभूतैकहायन्यन्वयनियमस्स्यात्।।
यद्येकहायन्या: क्रयसम्बन्धवदरुणिमसम्बन्धोऽपि वाक्यावसेयस्स्यात्; तदा वाक्यस्यार्थद्वयविधानं स्यात्। न चैतदस्ति अरुणयेति पदेनैवारुणिमविशष्टद्रव्यमभिहितम्। एकहायनीपदसामानाधिकरण्येन तस्यैकहायनीत्वमात्रमवगम्यते; न गुणसम्बन्ध:; विशिष्टद्रव्यैक्यमेव हि सामानाधिकरण्यस्यार्थ: भिन्नप्रवृत्तिनिमित्तानां शब्दानामेकस्मिन्नर्थे वृत्तिस्सामानाधिकरण्यम् (कैयटे वृध्याह्निके) इति हि सामानाधिकरण्यलक्षणम्।।
अत एव हि रक्त:पटो भवति इत्यादिष्वैकार्थ्यादेकवाक्यत्वम्। पटस्य भवनक्रियासम्बन्धे हि
वाक्यव्यापार:; रागसम्बन्धस्तु रक्तपदेनैवाभिहित:; रागसम्बन्धि द्रव्यं पट इत्येतावन्मात्रं सामानाधिकरण्यावसेयम्। एवमेकेन गुणेन द्वाभ्यां बहुभिर्वा तेन तेन पदेन समस्तेन व्यस्तेन वा विशिष्टमुपस्थाप्य सामानाधिकरण्येन सर्वविशेषणविशिष्टोऽर्थ एक इति ज्ञापियत्वा तस्य क्रियासम्बन्धाभिधानमविरुद्धम् - देवदत्तश्श्यामो युवा लोहिताक्षो दण्डी कुण्डली तिष्ठति; शुक्लेन
वाससा यवनिकां सम्पादयेत्; नीलमुत्पलमानय; नीलोत्पलमानय; गामानय शुक्लां शोभनाक्षीम्,
अग्नये पथिकृते पुरोडाशमष्टाकपालं निर्वपेत् (यजु.2.2) इति। एवम् अरुणयैकहायन्या पिङ्गाक्ष्या सोमं क्रीणाति (यजु.6.1.6) इति।
एतदुक्तं भवति - यथा काष्ठैस्स्थाल्यामोदनं पचेत् इत्यनेककारकविशष्टैका क्रिया युगपत्प्रतीयते; तथा समानाधिकरणपदसङ्घाताभिहतमेकैकं कारकं तत्तत्कारकप्रतिपत्तिवेलायामेव अनेकविशेषणविशिष्टं युगपत्प्रतिपन्नं क्रियायामन्वेतीति न कश्चिद्विरोध: । खादिरैश्शुष्कै: काष्ठैस्समपरिमाणे भाण्डे पायसं
शाल्योदनसमर्थ: पाचक: पचेत्, इत्यादिषु - इति।
यत्तूपात्तद्रव्यकवाक्यस्थगुणशब्द: केवलगुणाभिधायीत्यरुणयेति पदेन केवलगुणस्यैवाभिधानमिति; तन्नोपपद्यते, लोकवेदयोर्द्रव्यवाचिपदसमानाधिकरणस्य गुणवाचिन: क्वचिदपि केवलगुणाभिधानादर्शनात्।
उपात्तद्रव्यकवाक्यस्थं गुणपदं केवलगुणाभिधायीत्यप्यसङ्गतम्। पटश्शुक्ल: इत्यादिषूपात्तद्रव्यकेऽपि गुणविशिष्टस्यैवाभिधानात्। पटस्य शुक्लो भाग: इत्यत्र शौक्ल्यविशिष्टपटाप्रतिपत्तिरसमान- विभक्तिनिर्देशकृता; न पुनरुपात्तद्रव्यकत्वकृता। तत्रैव पटस्य शुक्लो भाग: इत्यादिषु समानविभक्तिनिर्देशे शौक्ल्यविशिष्टद्रव्यं
प्रतीयते। यत्पुन: क्रयस्यैकहायन्यविरुद्धतयाऽरुणिम्न: क्रियान्वयो न सम्भवतीति; तदपि विरोधिगुणरहितद्रव्यवाचिपदसमानाधिकरणगुणपदस्य तदाश्रयगुणाभिधानेन क्रियापदान्वयाविरोधादसङ्गतम्।
राद्धान्ते  चोक्तन्यायेनारुणिम्नश्शाब्दे  द्रव्यान्वये   सिद्धे  द्रव्यगुणयो:  क्रयसाधनत्वानुपपत्त्या
अर्थात्परस्परान्वयस्सिध्यतीत्यप्यसङ्गतम्। अतो यथोक्त एवार्थ:।।
तस्मात् तत्त्वमस्यादिसामानाधिकरण्ये पदद्वयाभिहितविशेषणापरित्यागेनैवैक्य प्रतिपादनं वर्णनीयम्। तत्तु अनाद्यविद्योपहितानवधिकदु:खभागिनश्शुद्ध्यशुद्धद्ध्युभयावस्थाच्चेतनादर्थान्तरभूतमशेषहेय-
प्रत्यनीकानवधिककल्याणैकतानं परमात्मानमनभ्युपगच्छतो न सम्भवति।
अभ्युपगच्छतोऽपि        समानाधिकरणपदानां        यथावस्थितविशेषणविशिष्टैक्यप्रतिपादनपरत्वाश्रवणे त्वम्पदप्रतिपन्नसकलदोषभागित्वं परस्य प्रसज्येतेति चेत् - नैतदेवम्, त्वं पदेनापि जीवान्तर्यामिण:
परस्यैवाभिधानात्।
एतदुक्तं भवति - सच्छब्दाभिहितं निरस्तनिखिलदोषगन्धं सत्यसङ्कल्पमिश्रानवधिकातिशय
असङ्ख्येयकल्याणगुणगणं समस्तकारणभूतं परं ब्रह्म बहु स्याम् (छा.6.2.2.,तै.आन.6) इति सङ्कल्प्य तेजोबन्नप्रमुखं कृत्स्नं जगत्सृष्ट्वा तस्मिन्देवादिविचत्रसंस्थानसंस्थिते जगति चेतनं जीववर्गं स्वकर्मानुगुणेषु शरीरेष्वात्मतया प्रवेश्य स्वयं च स्वेच्छयैव जीवान्तरात्मतयाऽनुप्रविश्य एवम्भूतेषु स्वपर्यन्तेषु देवाद्याकारेषु संघातेषु नामरूपे व्याकरोत्। एवं, रूपसंघातस्यैव वस्तुत्वं शब्दवाच्यत्वं चाकरोदित्यर्थ:। अनेन जीवेनात्मना जीवेन मयेति निर्देशो जीवस्य ब्रह्मात्मकत्वं दर्शयति। ब्रह्मात्मकत्वं च जीवस्य जीवान्तरात्मतया ब्रह्मण: प्रवेशादित्यवगम्यते - इदं सर्वमसृजत। यदिदं किञ्च तत्सृष्ट्वा । तदेवानुप्राविशत्। तदनुप्रविश्य। सच्च त्यच्चाभवत् (तै.आन.6.2) इति अत्रेदं सर्वमिति निर्दिष्टं चेतनाचेतनवस्तुद्वयं सत्त्यच्छब्दाभ्यां विज्ञानाविज्ञानशब्दाभ्यां च विभज्य निर्दिश्य चिद्वस्तुन्यपि  ब्रह्मणोऽनुप्रवेशाभिधानात्।  अत  एव  नामरूपव्याकरणात्सर्वे  वाचकाश्शब्दा
अचिज्जीवविशिष्टपरमात्मवाचिन इत्यवगतम् - इति।।
किञ्च ऐतदात्म्यमिदं सर्वम् (छा.6.8.7) इति चेतनमिश्रं प्रपञ्चं इदं सर्वमिति निर्दिश्य तस्यैष आत्मा (तै.आन.5) इति प्रतिपादितम्। एवं च सर्वं चेतनाचेतनं प्रति ब्रह्मण आत्मत्वेन सर्वं सचेतनं जगत् तस्य शरीरं भवति। तथा च श्रुत्यन्तराणि अन्त: प्रविष्टश्शास्ता जनानां सर्वात्मा (तै.आ.3.11) य: पृथिव्यां तिष्ठन् पृथिव्या अन्तरो यं पृथिवी न वेद। यस्य पृथिवी
शरीरम्। य: पृथिवीमन्तरो यमयति। स त आत्माऽन्तर्याम्यमृत: (बृ.5.7.3) इति प्रारभ्य य
आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरम्। य आत्मानमन्तरो यमयति। स त आत्माऽन्तर्याम्यमृत: (बृह.5.7.3) इत्यादि य: पृथिवीमन्तरे सञ्चरन् यस्य पृथिवी
शरीरम्। योऽपामन्तरे सञ्चरन् यस्यापश्शरीरम् इत्यारभ्य योऽक्षरमन्तरे सञ्चरन् यस्याक्षरं
शरीरम् । यमक्षरं न वेद। एष सर्वभूतान्तरात्माऽपहतपाप्मा दिव्यो देव एको नारायण:
(सुबाल.7) इत्यादीनि सचेतनं जगत् तस्य शरीरत्वेन निर्दिश्य तस्यात्मत्वेन परमात्मानमुपदिशन्ति।
अतश्चेतनवाचिनोऽपि        शब्दाश्चेतनस्याप्यात्मभूतं        चेतनशरीरकं        परमात्मानमेवाभिदधति।        यथा
अचेतनदेवादिसंस्थानपिण्डवाचिनश्शब्दा: तत्तच्छरीरकजीवात्मन एव वाचका: चत्वार: पञ्चदशरात्राद्देवत्वं गच्छन्ति (ताण्ड्य महा ब्रा.23.6) इत्यादिषु, देवा भवन्तीत्यर्थ:। शरीरस्य शरीरिणं प्रति प्रकारत्वात्
प्रकारवाचिनां च शब्दानां प्रकारिण्येव पर्यवसानात् शरीरवाचिनां शब्दानां शरीरिपर्यवसानं न्याय्यम्।
प्रकारो हि नाम इदमित्थमिति प्रतीयमाने वस्तुनि इत्थमिति प्रतीयमानोंश:। तस्य तद्वस्त्वपेक्षत्वेन तत्प्रतीतेस्तदपेक्षत्वात् तस्मिन्नेव पर्यवसानं युक्तमिति तस्य प्रतिपादकोऽपि शब्दस्तस्मिन्नेव पर्यवस्यति।
अत एव गौरश्वो मनुष्य: इत्यादिप्रकारभूताकृतिवाचिन: शब्दा: प्रकारिणि पिण्डे पर्यवस्यन्त: पिण्डस्यापि चेतनशरीरत्वेन तत्प्रकारत्वात् पिण्डशरीरकचेतनस्यापि परमात्मप्रकारत्वाच्च परमात्मन्येव
पर्यवस्यतीति सर्वशब्दानां परमात्मैव वाच्य इति परमात्मवाचिशब्देन सामानाधिकरण्यं मुख्यमेव।
ननु - खण्डो गौ: खण्डश्शुक्ल: इति जातिगुणवाचिनामेव पदानां द्रव्यवाचिपदैस्सह सामानाधिकरण्यं दृष्टम्, द्रव्याणां तु द्रव्यान्तरप्रकारत्वे मत्वर्थीयप्रत्ययो दृष्ट:, यथा - दण्डी, कुण्डली इति । नैवम्; जातिर्वा गुणो वा द्रव्यं वा नैतेष्वेकमेव सामानाधिकरण्ये प्रयोजकम्, अन्योऽन्यस्मिन् व्यभिचारात्, यस्य पदार्थस्य कस्यचित्प्रकारतयैव सद्भाव:, तस्य तदपृथक्सिद्धिस्थितिप्रतीतिभिस्तद्वाचिनां शब्दानां स्वाभिधेयविशिष्टद्रव्यवाचित्वात् धर्मान्तरविशिष्टतद्द्रव्यवाचिना शब्देन सामानाधिकरण्यं युक्तमेव। यत्र पुन: पृथक्सिद्धस्य स्वनिष्ठस्यैव द्रव्यस्य कदाचित्क्वचिद्रव्यान्तरप्रकारत्वमिष्यते; तत्र मत्वर्थीयप्रत्यय
इति निरवद्यम्।।
तदेवं परमात्मनश्शरीरतया तत्प्रकारत्वादचिद्विशष्टजीवस्यापि जीवनिर्देशविशेषरूपा अहंत्वमित्यादिशब्दा:
परमात्मानमेवाऽचक्षत इति तत्त्वमसि (छा.6.8.7) इति सामानाधिकरण्येनोपसंहृतम्; एवं च सति
परमात्मानं प्रति जीवस्य शरीरतयाऽन्वयाज्जीवगता धर्मा: परमात्मानं न स्पृशन्ति, यथा स्वशरीरगता
बालत्वयुवत्वस्थविरत्वादयो धर्मा: जीवं न स्पृशन्ति, अत: तत्त्वमसि (छा.6.8.7) इति सामानाधिकरण्ये तत्पदं जगत्कारणभूतं सत्यसङ्कल्पं, सर्वकल्याणगुणाकरं, निरस्तसमस्तहेयगन्धं, परमात्मानमाचष्टे, त्वमिति च तमेव सशरीरजीवशरीरकमाचष्ट इति सामानाधिकरण्यं मुख्यवृत्तम्; प्रकरणाविरोधस्सर्वश्रुत्यविरोधो
ब्रह्मणि निरवद्ये कल्याणैकताने अविद्यादिदोषगन्धाभावश्च। अतो जीवसामानाधिकरण्यमपि विशेषणभूताज्जीवादन्यत्वमेवापादयतीति विज्ञानमयाज्जीवादन्य एवानन्दमय: परमात्मा।।
यदुक्तम् - तस्यैष एव शारीर आत्मा (तै.आन.5) इत्यानन्दमयस्य शारीरत्वश्रवणाज्जीवादन्यत्वं न सम्भवति - इति, तदयुक्तम्; अस्मिन् प्रकरणे सर्वत्र तस्यैष एव शारीर आत्मा। य: पूर्वस्य (तै.आन.5) इति परमात्मन एव शारीरात्मत्वाभिधानात्। कथम् । तस्माद्वा एतस्मादात्मन आकाशस्सम्भूत: (तै.आन.1) इत्याकाशादिसृज्यवर्गस्य परमकारणत्वेन प्रज्ञातजीवव्यतिरेकस्य परस्य ब्रह्मण आत्मत्वेन
व्यपदेशात्तद्व्यतिरिक्ताकाशादीनां अन्नमयपर्यन्तानां तच्छरीरत्वमवगम्यते। यस्य पृथिवी शरीरं, यस्यापश्शरीरं, यस्य तेजश्शरीरं, यस्य वायुश्शरीरं, यस्याकाशश्शरीरं, यस्याक्षरं शरीरं, यस्य मृत्युश्शरीरं, एष सर्वभूतान्तरात्माऽपहतपाप्मा दिव्यो देव एको नारायण: (सुबाल.7) इति सुबालश्रुत्या सर्वतत्वानां
परमात्मशरीरत्वं स्पष्टमभिधीयते। अत: तस्माद्वा एतस्मादात्मन: (तै.आन.1) इत्यत्रैवान्नमयस्य
परमात्मैव शारीर आत्मेत्यवगत:। प्राणमयं प्रकृत्याह -        तस्यैष एव शारीर आत्मा। य:पूर्वस्य
इति। पूर्वस्यान्नमयस्य यश्शारीर आत्मा श्रुत्यन्तरसिद्ध: परमकारणभूत: परमात्मा; स एव तस्य
प्राणमयस्यापि शारीर आत्मेत्यर्थ:। एवं मनोमयविज्ञानमययोर्द्रष्टव्यम्। आनन्दमये तु एष एव (तै.आन.5) इति निर्देशस्तस्यानन्यात्मत्वं दर्शयितुम्। तत्कथं विज्ञानमयस्यापि पूर्वोक्तया नीत्या
परमात्मैव शारीर आत्मेत्यवगत:। एवं सति विज्ञानमयस्य यश्शारीर आत्मा, स एवानन्दमयस्यापि
शारीर आत्मेत्युक्ते आनन्दमयस्य अभ्यासावगतपरमात्मभावस्य परमात्मनस्स्वयमेवात्मेत्यवगम्यते। एवं च स्वव्यतिरिक्तं चेतनाचेतनवस्तुजातं स्वशरीरमिति स एव निरुपाधिकश्शारीर आत्मा। अत एवेदं
परं ब्रह्माधिकृत्य प्रवृत्तं शास्त्रं शारीरकमित्यभियुक्तैरभिधीयते। अतो विज्ञानमयाज्जीवादन्य एव
परमात्मा आनन्दमय:।। 13।।
आह - नायमानन्दमयो जीवादन्य:, विकारशब्दस्य मयट् प्रत्ययस्य श्रवणात् मयड्वैतयो: (अष्टाध्याय्यां.4.3.143) इति प्रकृत्य नित्यं वृद्धशरादिभ्य: (अष्टाध्याय्यां 4.4.244) इति विकारार्थे मयट् स्मर्यते। वृद्धश्चायमानन्दशब्द:।।
ननु प्राचुर्येऽपि मयडस्ति तत्प्रकृतवचने मयट् (अष्टाध्याय्यां.5.4.21) इति स्मृते:। यथा
अन्नमयो यज्ञ: इति। स एवायं भविष्यति। नैवम् - अन्नमय इत्युपक्रमे विकारार्थत्वं दृष्टम्, अत
औचित्यादस्यापि विकारार्थत्वमेव युक्तम्।।
किञ्च -        प्राचुर्यार्थत्वेऽपि जीवादन्यत्वं न        सिद्ध्यति।        तथाहि आनन्दप्रचुर इत्युक्ते दु:खमिश्रत्वमवर्जनीयम्। आनन्दस्य हि प्राचुर्यं दु:खस्याल्पत्वमवगमयति। दु:खमिश्रत्वमेव हि जीवत्वम्।
अत औचित्यप्राप्तविकारार्थत्वमेव युक्तम्।।
किञ्च लोके मृण्मयं हिरण्मयं दारुमयमित्यादिषु, वेदे च पर्णमयी जुहू: (यजुषि.3.5.7)
शमीमय्यस्स्रुच:, दर्भमयी रशना (यजुषि.3.अष्टके.8.2) इत्यादिषु मयटो प्रयोगबाहुल्यात्स एव
प्रथमतरं धियमधिरोहति। जीवस्य चानन्दविकारत्वमस्त्येव; तस्य स्वत आनन्दरूपस्य सतस्संसारित्वावस्था तद्विकार एवेति। अतो विकारवाचिनो मयट् प्रत्ययस्य श्रवणादानन्दमयो जीवादनतिरिक्त इति। तदेतदनुभाष्य परिहरति ।
MARKER: sutram beginning
overall_sutram_no:14
sutram_text:विकारशब्दान्नेति चेन्न प्राचुर्यात्
sutram_index_string:1-1-14
14.        विकारशब्दान्नेति चेन्न प्राचुर्यात् ।। 1-1-14 ।।
नैतद्युक्तं; कुत:? प्राचुर्यात् - परस्मिन् ब्रह्मण्यानन्दप्राचुर्यात्। प्राचुर्यार्थे च मयटस्सम्भवात्। एतदुक्तं भवति - शतगुणितोत्तरक्रमेणाभ्यस्यमानस्यानन्दस्य जीवाश्रयत्वासम्भवाद्ब्रह्माश्रयोऽयमानन्द
इति निश्चिते सति तस्मिन् ब्रह्मणि विकारासम्भवात् प्राचुर्येऽपि मयड्विधिसम्भवाच्चानन्दमय: परं
ब्रह्म - इति।
औचित्यात्प्रयोगप्रौढ्या च मयटो विकारार्थत्वमर्थविरोधान्न सम्भवति। किञ्च औचित्यं प्राणमय एव परित्यक्तम्, तत्र विकारार्थत्वासम्भवात्। अतस्तत्र पञ्चवृत्तेर्वायो: प्राणवृत्तिमत्तामात्रेण प्राणमयत्वम्,
प्राणापानादिषु पञ्चसु वृत्तिषु प्राणवृत्ते: प्राचुर्याद्वा । न च प्राचुर्ये मयट् प्रत्ययस्य प्रौढिर्नास्ति, अन्नमयो यज्ञ:, शकटमयी यात्रा  इत्यादिषु दर्शनात्।।
यदुक्तमानन्दप्राचुर्यमल्पदु:खसद्भावमवगमयतीति; तदसत्, तत्प्रचुरत्वं हि तत्प्रभूतत्वम्, तच्चेतरस्य सत्तां नावगमयति; अपि तु तस्याल्पत्वं निवर्तयति। इतरसद्भावासद्भावौ तु प्रमाणान्तरावसेयौ, इह च प्रमाणान्तरेण तदभावोऽवगम्यते अपहतपाप्मा (छा.8-2-5) इत्यादिना। तत्रैतावदेव वक्तव्यं,
ब्रह्मानन्दस्य प्रभूतत्वमन्यानन्दस्याल्पत्वमपेक्षत इति। उच्यते च तत् स एको मानुष आनन्द:
(तै.आन.8.अनु) इत्यादिना जीवानन्दापेक्षया ब्रह्मानन्दो निरतिशयदशापन्न: प्रभूत इति।
यच्चोक्तं जीवस्यानन्दविकारत्वं सम्भवतीति; तदपि नोपपद्यते, जीवस्य ज्ञानानन्दस्वरूपस्य केनचिदाकारेण मृद इव घटाद्याकारेण परिणामस्सकलश्रुतिस्मृति न्यायविरुद्ध:। संसारदशायां तु कर्मणा ज्ञानानन्दौ सङ्कुचितावित्युपपादियिष्येते। अतश्चानन्दमयो जीवादन्य: परं ब्रह्म।।
इतश्च जीवांदन्य आनन्दमय: परं ब्रह्म -
MARKER: sutram beginning
overall_sutram_no:15
sutram_text:तद्धेतुव्यपदेशाच्च
sutram_index_string:1-1-15
15.        तद्धेतुव्यपदेशाच्च ।। 1-1-15 ।।
को ह्येवान्यात्क: प्राण्यात्। यदेष आकाश आनन्दो न स्यात्। एष ह्येवानन्दयाति
(तै.आन.7.अनु)        इति।        एष        एव        जीवानानन्दयतीति        जीवानन्दहेतुरयं        व्यपदिश्यते।
अतश्चानन्दयितव्याज्जीवादानन्दयिताऽयमन्य आनन्दमय: परमात्मेति विज्ञायते। आनन्दमय एवात्र
आनन्दशब्देनोच्यत इति चानन्तरमेव वक्ष्यते।
इतश्च जीवादन्य आनन्दमय:
MARKER: sutram beginning
overall_sutram_no:16
sutram_text:मान्त्रवर्णिकमेव च गीयते
sutram_index_string:1-1-16
16.        मान्त्रवर्णिकमेव च गीयते ।। 1-1-16 ।।
सत्यं ज्ञानमनन्तं ब्रह्म (तै.आन.1) इति मन्त्रवर्णोदितं ब्रह्मैवानन्दमय इति गीयते। तत्तु जीवस्वरूपादन्यत् परं ब्रह्म । तथा हि - ब्रह्मविदाप्नोति परम् (तै.आन.1) इति जीवस्य प्राप्यतया
ब्रह्म निर्दिष्टम् ।।
तदेषाभ्युक्ता (तै.आन.1) इति - तत् ब्रह्म  अभिमुखीकृत्य प्रतिपाद्यतया परिगृह्य, ऋगेषा
अध्येतृभिरुक्ता। ब्राह्मणोक्तस्यार्थस्य वैशद्यमनेन मन्त्रेण क्रियत इत्यर्थ:, जीवस्योपासकस्य प्राप्यं ब्रह्म तस्माद्विलक्षणमेव।  अनन्तरं  च  तस्माद्वा  एतस्मादात्मन  आकाशस्सम्भूत:  (तै.आन.7)
इत्यारभ्योत्तरोत्तरैर्ब्राह्मणैर्मन्त्रैश्च तदेव विशदीक्रियते। अतो जीवादन्य आनन्दमय:।।
अत्राह - यद्यप्युपासकात्प्राप्यस्य भेदेन भवितव्यम्; तथापि न वस्त्वन्तरं जीवान्मान्त्रवर्णिकं
ब्रह्म; किन्तु तस्यैवोपासकस्य निरस्तसमस्ताविद्यागन्धनिर्विशेषचिन्मात्रैकरसं शुद्धं स्वरूपम्, तदेव सत्यं ज्ञानमनन्तं ब्रह्म इति मन्त्रेण विशोध्यते। तदेव च यतो वाचो निवर्तन्ते। अप्राप्य मनसा सह (तै.आन.3.9) इति वाङ्मनसागोचरतया निर्विशेषमिति गम्यते। अतस्तदेव मान्त्रवर्णिकमिति तस्मादनतिरिक्त
आनन्दमय इति। अत उत्तरं पठति ।
MARKER: sutram beginning
overall_sutram_no:17
sutram_text:नेतरोऽनुपपत्ते:
sutram_index_string:1-1-17
17.        नेतरोऽनुपपत्ते: ।। 1-1-17 ।।
परमात्मन इतरो जीवशब्दाभिलप्यो मुक्तावस्थोऽपि न भवति मान्त्रवर्णिक:। कुत:? अनुपपत्ते:। तथाविधस्यात्मनो निरुपाधिकं विपश्चित्त्वं नोपपद्यते । इदमेव हि निरुपाधिकं विपश्चित्त्वम् । सोऽकामयत
बहु स्यां प्रजायेय (तै.आन.6) इति सत्यसङ्कल्पत्वप्रदर्शनेन विवरिष्यते। विविधं पश्यच्चित्त्वं हि विपश्चित्त्वम्। पृषोदरादित्वात्पश्यच्छब्दावयवस्य यच्छब्दस्य लोपं कृत्वा व्युत्पादितो विपश्चिच्छब्द:। यद्यपि मुक्तस्य विपश्चित्त्वं सम्भवति; तथापि तस्यैवात्मनस्संसार दशायामविपश्चित्त्वमप्यस्तीति निरुपाधिकं विपश्चित्त्वं नोपपद्यते। निर्विशेषचिन्मात्रतापन्नस्य मुक्तस्य विविधदर्शनाभावात्सुतरां विपश्चित्त्वं न सम्भवतीति न केनापि प्रमाणेन निर्विशेषं वस्तु प्रतिपाद्यत इति च पूर्वमेवोक्तम्। यतो वाचो निवर्तन्ते (तै.आन.9) इति च वाक्यं यदि वाङ्मनसयोर्ब्रह्मणो निवृत्तिमभिदधीत; न ततो निर्विशेषतां
वस्तुनोऽवगमयितुं शक्नुयात्; अपि तु वाङ्मनसयोस्तत्राप्रमाणतां वदेत्; तथा च सति तस्य तुच्छत्वमेवापद्यते। ब्रह्मविदाप्नोति (तै.आन.1) इत्यारभ्य ब्रह्मणो विपश्चित्त्वं जगत्कारणत्वं ज्ञानानन्दैकतानतामितरान्प्रत्यानन्दयितृत्वं कामादेव चिदात्मकस्य कृत्स्नस्रष्टृत्वं सृज्यवर्गानुप्रवेशकृततदात्मकत्वं
भयाभयहेतुत्वं वाय्वादित्यादीनां प्रशासितृत्वं शतगुणितोत्तरक्रमेण निरतिशयानन्दत्वमन्यच्चानेकं प्रतिपाद्य
वाङ्मनसयो: ब्रह्मणि प्रवृत्त्यभावेन निष्प्रमाणकं ब्रह्मेत्युच्यत इति भ्रान्तजल्पितम् यतो वाचो निवर्तन्ते (तै.आन.9) इति यच्छब्दनिर्दिष्टमर्थं आनन्दं ब्रह्मणो विद्वान् (तै.आन.9) इत्यानन्दशब्देन
प्रतिनिर्दिश्य तस्य ब्रह्मसम्बन्धित्वं ब्रह्मण इति व्यतिरेकनिर्देशेन प्रतिपाद्य तदेव वाङ्मनसागोचरं विद्वान्
इति तद्वेदनमभिदधद्वाक्यं जरद्गवादिवाक्यवदनर्थकं वाच्यानन्तर्गतं च स्यात्।।
अतश्शतगुणितोत्तरक्रमेण ब्रह्मानन्दस्यातिशयेयत्तां वक्तुमुद्यम्य तस्येयत्ताया अभावादेव वाङ्मनसयोस्ततो निवृत्ति: यतो वाचो निवर्तन्ते (तै.आन.9) इत्युच्यते। एवमियत्तारहितं ब्रह्मण आनन्दं विद्वान् कुतश्चन न बिभेति इत्युच्यते। किञ्च अस्य मान्त्रवर्णिकस्य विपिश्चत: सोऽकामयत (तै.आन.6)
इत्यारभ्य  वक्ष्यमाणस्वसङ्कल्पावग्ख़् प्तजगज्जन्मस्थितिजगदन्तरात्मत्वादेर्मुक्तात्मस्वरूपादन्यत्वं
सुस्पष्टमेव।।17।।
इतश्चोभयावस्थात्प्रत्यगात्मनोऽन्य आनन्दमय: -
MARKER: sutram beginning
overall_sutram_no:18
sutram_text:भेदव्यपदेशाच्च
sutram_index_string:1-1-18
18.        भेदव्यपदेशाच्च ।। 1-1-18 ।।
तस्माद्वा        एतस्मादात्मन        आकाश:        (तै.आन.1)        इत्यारभ्य        मान्त्रवर्णिकं        ब्रह्म
व्यञ्जयद्वाक्यमन्नप्राणमनोभ्य इव जीवादपि तस्य भेदं व्यपदिशति तस्माद्वा एतस्माद्विज्ञानमयात्।
(तै.आन.5) अन्योऽन्तर आत्माऽनन्दमय: (तै.आन.5) इति। अतो जीवाद्भेदस्य व्यपदेशाच्चायं
मान्त्रवर्णिक आनन्दमयोऽन्य एवेति ज्ञायते ।।18।।
इतश्च जीवादन्य: -
MARKER: sutram beginning
overall_sutram_no:19
sutram_text:कामाच्च नानुमानापेक्ष ा। 1-1-19
sutram_index_string:
19.        कामाच्च नानुमानापेक्ष ा। 1-1-19 ।।
जीवस्याविद्यापरवशस्य जगत्कारणत्वे ह्यवर्जनीया आनुमानिक-प्रधानादिशब्दाभिधेयाचिद्वस्तुसंसर्गापेक्षा; तथैव हि चतुर्मुखादीनां कारणत्वम्, इह च सोऽकामयत, बहु स्यां प्रजायेय (तै.आन.6)
इत्यचित्संसर्गरहितस्य स्वकामादेव विचित्रचिदचिद्वस्तुनस्सृष्टि: इदं सर्वमसृजत, यदिदं किञ्च (तै.आन.6.2) इत्याम्नायते। अतोऽस्यानन्दमयस्य जगत्सृजतो नानुमानिकाचिद्वस्तुसंसर्गापेक्षा प्रतीयते। ततश्च जीवादन्य आनन्दमय:।।19।।
MARKER: sutram beginning
overall_sutram_no:20
sutram_text:अस्मिन्नस्य च तद्योगं शास्ति
sutram_index_string:1-1-20
20.        अस्मिन्नस्य च तद्योगं शास्ति ।। 1-1-20 ।।
अस्मिन् - आनन्दमये, अस्य जीवस्य, तद्योगम् - आनन्दयोगम्, शास्ति शास्त्रम् - रसो
वै स:। रसं ह्येवायं लब्ध्वाऽऽनन्दी भवति (तै.आन.7.1) इति। रसशब्दाभिधेयानन्दमयलाभादयं जीवशब्दाभिलपनीय आनन्दी भवतीत्युच्यमाने यल्लाभाद्य आनन्दी भवति, स स एवेत्यनुन्मत्त: को
ब्रवीतित्यर्थ:।।
एवमानन्दमय: परं ब्रह्मेति निश्चिते सति यदेष आकाश आनन्द: (तै.आन.7), विज्ञानमानन्दं
ब्रह्म (वृ.5.9.28) इत्यादिष्वानन्दशब्देनानन्दमय एव परामृश्यते। यथा विज्ञानशब्देन विज्ञानमय: अत एव        आनन्दं        ब्रह्मणो        विद्वान्        (तै.आन.9.1)        इति        व्यतिरेकनिर्देश:।        अत        एव        च
आनन्दमयमात्मानमुपसंक्रामति        (तै.आन.8.5)        इति        फलनिर्देशश्च।        उत्तरे        चानुवाके
पूर्वानुवाकोक्तानामन्नमयादीनाम् अन्नं ब्रह्मेति व्याजानात् (तै.भृ.2), प्राणो ब्रह्मेति व्यजानात् (तै.भृ.3) मनो ब्रह्मेति व्यजानात् (तै.भृ.4), विज्ञानं ब्रह्मेति व्यजानात् (तै.भृ.5.1) इति
प्रतिपादनात्। आनन्दो ब्रह्म (तै.भृ.6.1) इत्यप्यानन्दमयस्यैव प्रतिपादनमिति विज्ञायते; तत एव तत्रापि आनन्दमयमात्मानमुपसङ्क्रम्य (तै.आन.10.5) इत्युपसंहृतम्।
अत: प्रधानशब्दाभिलप्यादर्थान्तरभूतस्य परस्य ब्रह्मणो जीवशब्दाभिलपनीयादपि वस्तुनोऽर्थान्तरत्वं सिद्धम्।। 20।।
इति श्रीशारीरकमीमांसाभाष्ये आनन्दमयाधिकरणम्।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये  अन्तरधिकरणम्।।7।।
यद्यपि मन्दपुण्यानां जीवानां कामाज्जगत्सृष्टिरतिशयितानन्दयोगो भयाभयहेतुत्वमित्यादि        न सम्भवत्येवेतीमामाशङ्कां निराकरोति -
MARKER: sutram beginning
overall_sutram_no:21
sutram_text:अन्तस्तद्धर्मोपदेशात्
sutram_index_string:1-1-21
21.        अन्तस्तद्धर्मोपदेशात् ।। 1-1-21 ।।
इदमाम्नायते छान्दोग्ये य एषोऽन्तरादित्ये हिरण्मय: पुरुषो दृश्यते हिरण्यश्मश्रुर्हिरण्यकेश
आप्रणखात्सर्व एव सुवर्ण:। तस्य यथा कप्यासं पुण्डरीकमेवमक्षिणी तस्योदित नाम स एष सर्वेभ्य: पाप्मभ्य उदित: उदेति ह वै सर्वेभ्य: पाप्मभ्यो य एवं वेद। तस्यर्क्च साम च गेष्णौ
इत्यधिदैवतम् (छा.1.6.6,7,8) अथाध्यात्मम्, अथ य एषोऽन्तरक्षिणि पुरुषो दृश्यते सैवर्क्
तत्साम तदुक्थ्यं तद्यजुस्तद्ब्रह्म तस्यैतस्य तदेव रूपं यदमुष्य रूपं यावमुष्य गेष्णौ तौ गेष्णौ
यन्नाम तन्नाम (छा.1.7.5) इति।।
तत्र सन्दिह्यते किमयमक्ष्यादित्यमण्डलार्न्तवर्ती पुरुष: पुण्योपचयनिमित्तैश्वर्य आदित्यादिशब्दाभिलप्यो जीव एव; आहोस्वित्तदतिरिक्त: परमात्मा - इति। किं युक्तम्?
उपिचतपुण्यो जीव एवेति। कुत:? सशरीरत्वश्रवणात्। शरीरसम्बन्धो हि जीवानामेव सम्भवति। कर्मानुगुणप्रियाप्रिययोगाय हि शरीरसम्बन्ध:। अत एव हि कर्मसम्बन्धरहितस्य मोक्षस्य
प्राप्यत्वमशरीरत्वेनोच्यते न ह वै सशरीरस्य सत: प्रियाप्रिययोरपहतिरस्ति। अशरीरं वा व सन्तं न प्रियाप्रिये स्पृशत: (छा.8.12.1) इति। सम्भवति च पुण्यातिशयात् ज्ञानाधिक्यम्, शक्त्याधिक्यञ्च।
अत एव लोककामेशत्वादि तस्यैवोपपद्यते। तत एव चोपास्यत्वम्, फलदायित्वं, पापक्षपणकरत्वेन
मोक्षोपयोगित्वं च। मनुष्येष्वप्युपचितपुण्या: केचित् ज्ञानशक्त्यादिभिरधिकतरा दृश्यन्ते; ततश्च सिद्धगन्धर्वादय:; ततश्च देवा:; ततश्चेन्द्रादय:। अतो ब्रह्मादिष्वन्यतम एवैकैकस्मिन् कल्पे
पुण्यविशेषेणैवम्भूतमैश्वर्यं प्राप्तो जगत्सृष्ट्याद्यपि करोतीति जगत्कारणत्वजगदन्तरात्मत्वादि वाक्यमस्मिन्नेवोपचितपुण्यविशेषे सर्वज्ञे सर्वशक्तौ वर्तते । अतो न जीवादतिरिक्त: परमात्मा नाम कश्चिदस्ति। एवं च सति अस्थूलमनण्वह्रस्वम् (बृ.5.8.8) इत्यादयो जीवात्मनस्स्वरूपाभिप्राया
भवन्ति। मोक्षशास्त्राण्यपि तत्स्वरूपतत्प्रात्युपायोपदेशपराणि - इति।।
सिद्धान्त:
एवं प्राप्तेऽभिधीयते - अन्तस्तद्धर्मोपदेशात् । अन्तरादित्येऽन्तरक्षिणि च य: पुरुष: प्रतीयते, स जीवादन्य: परमात्मैव; कुत:? तद्धर्मोपदेशात् - जीवेष्वसम्भवंस्तदतिरिक्तस्यैव परमात्मनो धर्मोऽयमपहतपाप्मत्वादि: स एष सर्वेभ्य: पाप्मभ्य उदित: (छा.1.6.7) इत्यादिनोपदिश्यते।
अपहतपाप्मत्वं हि अपहतकर्मत्वम्, कर्मवश्यतागन्धरहितत्वमित्यर्थ:। कर्माधीनसुखदु:खभागित्वेन कर्मवश्या हि जीवा:। अतोऽपहतपाप्मत्वं जीवादन्यस्य परमात्मन एव धर्म: ।। तत्पूर्वकं स्वरूपोपाधिकं
लोककामेशत्वम्, सत्यसङ्कल्पत्वादिकम् सर्वभूतान्तरात्मत्वञ्च तस्यैव धर्म:। यथाह एष आत्माऽपहतपाप्मा विजरो विमृत्युर्विशोको विजिघत्सोऽपिपास: सत्यकामस्सत्यसङ्कल्प: (छा.8.1.5) इति, तथा एष सर्वभूतान्तरात्माऽपहतपाप्मा दिव्यो देव एको नारायण: (सुबाल.7) इति। सोऽकामयत।
बहु स्यां प्रजायेयेति (तै.आन.6) इत्यादिसत्यसङ्कल्पत्वपूर्वक समस्तचिदचिद्वस्तुसृष्टियोगो निरुपाधिकभयाभयहेतुत्वम्,    वाङ्मनसपरिमितिकृतपरिच्छेदरहितानवधिकातिशयान्दयोग
इत्यादयोऽकर्मसम्पाद्यास्स्वाभाविका धर्मा जीवस्य न सम्भवन्ति।।
यत्तु शरीरसम्बन्धान्न जीवातिरक्त इत्युक्तम्; तदसत्, न हि सशरीरत्वं कर्मवश्यतां साधयति, सत्यसङ्कल्पस्येच्छयाऽपि शरीरसम्बन्धसम्भवात्। अथोच्यते - शरीरं नाम त्रिगुणात्मकप्रकृति-
परिणामरूपभूतसङ्घात:; तत्सम्बन्धश्चापहतपाप्मनस्सत्यसङ्कल्पस्य पुरुषस्येच्छया न सम्भवति,
अपुरुषार्थत्वात्। कर्मवश्यस्य तु स्वरूपानभिज्ञस्य कर्मानुगुणफलोपभोगायानिच्छतोऽपि तत्सम्बन्धोऽवर्जनीय:
- इति।। स्यादेतदेवम्। यदि गुणत्रयमय: प्राकृतोऽस्य देहस्स्यात्; स तु स्वाभिमतस्स्वानुरूपोऽप्राकृत एवेति सर्वमुपपन्नम्।।
एतदुक्तं भवति - परस्यैव ब्रह्मणो निखिलहेयप्रत्यनीकानन्तज्ञानानन्दैकस्वरूपतया सकलेतरविलक्षणस्य स्वाभाविकानविधकातिशयासङ्ख्येयकल्याणगुणगणाश्च सन्ति। तद्वदेव स्वाभिमतानुरूपैकरूपाचिन्त्य- दिव्याद्भुतनित्यनिरवद्यनिरतिशयौज्ज्वल्यसौन्दर्यसौगन्ध्यसौकुमार्यलावण्ययौवनाद्यनन्तगुणगणनिधिदिव्यरूपमपि स्वाभाविकमस्ति। तदेवोपासकानुग्रहेण तत्तत्प्रतिपत्त्यनुरूपसंस्थानं करोत्यपारकारुण्यसौशील्यवात्सल्यौदार्य-
जलनिधि:, निरस्तनिखिलहेयगन्धोऽपहतपाप्मा परमात्मा परं ब्रह्म पुरुषोत्तमो नारायण: इति।।
यतो वा इमानि भूतानि जायन्ते (तै.भृ.1), सदेव सोम्येदमग्र आसीत् (छा.6.2.1),
आत्मा वा इदमेक एवाग्र आसीत् (ऐतरेय.1.1.1), एको ह वै नारायण आसीन्न ब्रह्मा नेशान: (महोप.1.1) इत्यादिषु निखिलजगदेककारणतयाऽवगतस्य परस्य ब्रह्मण: सत्यं ज्ञानमनन्तं ब्रह्म (तै.आन.1), विज्ञानमनन्दं ब्रह्म (बृ.5.9.28), इत्यादिष्वेवम्भूतं स्वरूपमित्यवगम्यते। निर्गुणम् (आत्मोप), निरञ्जनम् (श्वेता.6.19), अपहतपाप्मा विजरो विमृत्युर्विशोको विजिघत्सोऽपिपासस्सत्यकामस्सत्यसङ्कल्प: (छा.8.5.1), न तस्य कार्यं करणं च विद्यते न तत्समश्चाभ्यिधकश्च दृश्यते। पराऽस्य शक्तिर्विविधैव श्रूयते स्वाभाविकी ज्ञानबलक्रिया च (श्वे.6.8), तमीश्वराणां परमं महेश्वरं तं दैवतानां परमञ्च दैवतम् (श्वे.6.7), स कारणं करणाधिपाधियो न चास्य कश्चिज्जनिता न चाधिप: (श्वे.6.9), सर्वाणि रूपाणि विचित्य धीर:। नामानि कृत्वाऽभिवदन्यदास्ते (तै.यजु.आर.3.12), वेदाहमेतं पुरुषं महान्तम्। आदित्यवर्णं तमस: परस्तात् (तै.यजु.आर.3.12), सर्वे निमेषा जज्ञिरे विद्युत: पुरुषादधि (तै.नारा.1.अनु.8)
इत्यादिषु परस्य ब्रह्मण: प्राकृतहेयगुणान् प्राकृतहेयदेहसम्बन्धं तन्मूलकर्मवश्यतासम्बन्धं च प्रतिषिध्य कल्याणगुणान् कल्याणरूपं च वदन्ति। तदिदं स्वाभाविकमेव रूपमुपासकानुग्रहेण तत्प्रतिपत्त्यनुगुणाकारं देवमनुष्यादिसंस्थानं करोति स्वेच्छयैव परमकारुणिको भगवान्। तदिदमाह श्रुति: - अजायमानो
बहुधा विजायते (तै.आर.3.12) इति। स्मृतिश्च अजोऽपि सन्नव्ययात्मा भूतानामीश्वरोऽपि सन्। प्रकृतिं स्वामधिष्ठाय सम्भवाम्यात्ममायया। परित्राणाय साधूनां विनाशाय च दुष्कृताम् (भ.गी.4.6) इति। साधवो ह्युपासका:, तत्परित्राणमेवोद्देश्येम्, आनुषङ्गिकस्तु दुष्कृतां विनाश:, सङ्कल्पमात्रेणापि तदुपपत्ते:। प्रकृतिं स्वाम्, इति प्रकृति: - स्वभाव:। स्वमेव स्वभावमास्थाय, न संसारिणां स्वभावमित्यर्थ:। आत्ममाययेति स्वसङ्कल्परूपेण ज्ञानेनेत्यर्थ: । माया वयुनं ज्ञानम् (वेदनिखण्टौ,धर्मवर्गे,22.श्लो.) इति ज्ञानपर्यायमपि मायाशब्दं नैखण्टुका अधीयते। आह च भगवान्
पराशर: - समस्ताश्शक्तयश्चैता नृप यत्र प्रतिष्ठिता:। तद्विश्वरूपवैरूप्यं रूपमन्यद्धेरर्महत्।।
समस्तशक्तिरूपाणि तत्करोति जनेश्वर। देवतिर्यङ्मनुष्याख्या चेष्टावन्ति स्वलीलया। जगतामुपकाराय न सा कर्मनिमित्तजा - (वि.पु.6.7.70) इति । महाभारते चावताररूपस्याप्यप्राकृतत्वमुच्यते न भूत सङ्घसंस्थानो देहोऽस्य परमात्मन: इति। अत: परस्यैव ब्रह्मण एवंरूपवत्त्वादयमपि तस्यैव धर्म:।
अत आदित्यमण्डलाक्ष्यधिकरण: आदित्यादिजीवव्यतिरिक्त: परमात्मैव ।। 21।।
MARKER: sutram beginning
overall_sutram_no:22
sutram_text:भेदव्यपदेशाच्चान्य:
sutram_index_string:1-1-22
22.        भेदव्यपदेशाच्चान्य: ।। 1-1-22 ।।
आदित्यादिजीवेभ्यो भेदो व्यपदिश्यतेऽस्य परमात्मन: - य आदित्ये तिष्ठान्नादित्यादन्तरो यमादित्यो न वेद यस्यादित्यश्शरीरं य आदित्यमन्तरो यमयति । (बृ.5.7.9) य आत्मनि तिष्ठान्नात्मनोऽन्तरो यमात्मा न वेद यस्याऽत्मा शरीरं य आत्मानमन्तरो यमयति (बृ.5.7.22)
इति । योऽक्षरमन्तरे सञ्चरन्यस्याक्षरं शरीरं यमक्षरं न वेद यो मृत्युमन्तरे सञ्चरन्यस्य
मृत्युश्शरीरं यं मृत्युर्न वेद एष सर्वभूतान्तरात्माऽपहतपाप्मा दिव्यो देव एको नारायण:
(सुवाल.7) इति चास्यापहतपाप्मन: परमात्मनस्सर्वान् जीवान् शरीरत्वेन व्यपदिश्य तेषामन्तरात्मत्वेनैनं
व्यपदिशति। अतस्सर्वेभ्यो हिरण्यगर्भादिजीवेभ्योऽन्य एव परमात्मेति सिद्धम्।।2।।
इति श्रीशारीरकमीमांसाभाष्ये अन्तरधिकरणम्।। 7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आकाशाधिकरणम्।।8।।
यतो वा इमानि भूतानि जान्यन्ते (तै.भृ.1.) इति जगत्कारणं ब्रह्मेत्यवगम्यते। किं तज्जगत्कारणमित्यपेक्षायां सदेव सोम्येदमग्र आसीत् (छा.6.2.1) तत्तेजोऽसृजत (छा.6.2.3)
आत्मा वा इदमेक एवाग्र आसीत् (ऐत.1.1.1) स इमाल्लोकानसृजत (ऐतरेय.1.1.2) तस्माद्वा एतस्मादात्मन        आकाशस्सम्भूत:        (तै.आन.1)        इति        साधारणैश्शब्दैर्जगत्कारणे        निर्दिष्टे
ईक्षणविशेषानन्दविशेषरूपविशेषार्थस्वभावात्प्रधानक्षेत्रज्ञादिव्यतिरिक्तं        ब्रह्मेत्युक्तम्।        इदानीमाकाशादि- विशेषशब्दैर्निर्दिश्य जगत्कारणत्वजगदैश्वर्यादिवादेऽप्याकाशादिशब्दाभिधेयतया प्रसिद्धचिदचिद्वस्तुनोऽर्थान्तरं-
उक्तलक्षणमेव ब्रह्मेति प्रतिपाद्यते - आकाशस्तल्लिङ्गात् इत्यादिना पादशेषेण-
MARKER: sutram beginning
overall_sutram_no:23
sutram_text:आकाशस्तिल्लङ्गात्
sutram_index_string:1-1-23
23.        आकाशस्तिल्लङ्गात् ।। 1-1-23।।
इदमाम्नायते छान्दोग्ये अस्य लोकस्य का गतिरिति आकाश इति होवाच सर्वाणि ह वा
इमानि भूतान्याकाशादेव समुत्पद्यन्ते आकाशं प्रत्यस्तं यन्ति आकाशो ह्येवैभ्यो ज्यायानाकाश:
परायणम् (छा.1.9.1) इति। तत्र सन्देह: - किं प्रसिद्धाकाश एवात्राकाशशब्देनाभिधीयते उतोक्तलक्षणमेव
ब्रह्म - इति। किं प्राप्तम्। प्रसिद्धाकाश इति कुत:? शब्दैकसमधिगम्ये वस्तुनि य एवार्थो
व्युत्पत्तिसिद्धश्शब्देन प्रतीयते स एव ग्रहीतव्य:। अत: प्रसिद्धाकाश एव चराचरभूतस्य कृत्स्नस्य कारणम्। अतस्तस्मादनतिरिक्तं ब्रह्म। नन्वीक्षापूर्वकसृष्ट्यादिभिरचेतनाज्जीवाच्च व्यतिरिक्तं ब्रह्मेत्युक्तम्। सत्यमुक्तम्, अयुक्तं तु तत्। तथाहि यतो वा इमानि भूतानि जायन्ते तद्ब्रह्म (तै.भृ.1.अनु.)
इत्युक्ते कुत इमानि भूतानि जायन्त इत्यादिविशेषापेक्षायां सर्वाणि ह वा इमानि भूतान्याकाशादेव समुत्पद्यन्ते (छा.1.9.1) इत्यादिना विशेषप्रतीते: - जगज्जन्मादिकारणमाकाश एवेति निश्चिते सति सदेव सोम्येदमग्र आसीत् (छा.6.2.1) इत्यादिष्वपि सदादिशब्दास्साधारणाकारास्तमेव विशेषमाकाशमभिदधति। आत्मा वा इदमेक एवाग्र आसीत् (ऐत.1.1.1) इत्यादिष्वात्मशब्दोऽपि तत्रैव वर्तते। तस्यापि हि चेतनैकान्तत्वं न सम्भवति; यथा मृदात्मको घट: इति। आप्नोतीत्यात्मेति
व्युत्पत्त्या सुतरामाकाशेऽप्यात्मशब्दो वर्तते। अत एवमाकाश एव कारणं ब्रह्मेति निश्चिते सतीक्षणादयस्तदनुगुणा गौणा वर्णनीया:। यदि हि साधारणशब्दैरेव सदादिभि: कारणमभ्यधायिष्यत,
ईक्षणाद्यर्थानुरोधेन चेतनिविशेष एव कारणमिति निरचेष्यत। आकाशशब्देन तु विशेष एव निश्चित
इति नार्थस्वाभाव्यान्निर्णेतव्यमस्ति।
ननु आत्मन आकाशसम्भूत: (तै.आन.1.2) इत्याकाशस्यापि कार्यत्वं प्रतीयते। सत्यम्, सर्वेषामेवाकाशवाय्वादीनां सूक्ष्मावस्था स्थूलावस्था चेत्यवस्थाद्वयमस्ति। तत्राकाशस्य सूक्ष्मावस्था
कारणम् स्थूलावस्था तु कार्यम् । आत्मन आकाशस्सम्भूत: (तै.आन.1.2) इति स्वस्मादेव
सूक्ष्मरूपात्स्वयं स्थूलरूपस्सम्भूत इत्यर्थ:। सर्वाणि ह वा इमानि भूतान्याकाशादेव समुत्पद्यन्ते
(छा.1.9.1) इति सर्वस्य जगत आकाशादेव प्रभवाप्ययादिश्रवणात्तदेव हि कारणं ब्रह्मेति निश्चितम्। यत एवं प्रसिद्धाकाशादनतिरिक्तं ब्रह्म, अत एव च यदेष आकाश आनन्दो न स्यात् (तै.आन.7.) आकाशो ह वै नामरूपयोर्निर्वहिता (छा.8.14.1) इत्येवमादिनिर्देशोऽप्युपपन्नतर:।
अत: प्रसिद्धाकाशादनतिरिक्तं ब्रह्मेति।।
सिद्धान्त:
एवं प्राप्ते ब्रूम: - आकाशस्तल्लिङ्गात् - आकाशशब्दाभिधेय: प्रसिद्धाकाशादचेतनात्
अर्थान्तरभूतो यथोक्तलक्षण: परमात्मैव। कुत:? तल्लिङ्गात् निखिलजगदेककारणत्वम्, सर्वस्माज्ज्यायस्त्वम्
परायणत्वम्        इत्यादीनि        परमात्मलिङ्गान्युपलभ्यन्ते।        निखिलकारणत्वं        हि        अचिद्वस्तुन:
प्रसिद्धाकाशशब्दाभिधेयस्य        नोपपद्यते, चेतनवस्तुनस्तत्कार्यत्वासम्भवात्। परायणत्वं च चेतनानां
परमप्राप्यत्वम्। तच्चाचेतनस्य हेयस्य सकलपुरुषार्थविरोधिनो न सम्भवति। सर्वस्माज्ज्यायस्त्वं च निरुपाधिकं सर्वै: कल्याणगुणैस्सर्वेभ्यो निरतिशयोत्कर्ष:। तदप्यचितो नोपपद्यते।।
यदुक्तं जगत्कारणविशेषाकांक्षायामाकाशशब्देन विशेषसमर्पणादन्यत्सर्वं तदनुरूपमेव वर्णनीयमिति, तदयुक्तम्, सर्वाणि ह वा इमानि भूतान्याकाशादेव समुत्पद्यन्ते (छा.1.9.1) इति प्रसिद्धवन्निर्देशात्।
प्रसिद्धवन्निर्देशो हि प्रमाणान्तरप्राप्तिमपेक्षते। प्रमाणान्तराणि च सदेव सोम्येदमग्र आसीत् (छा.6.2.3)
इत्येवमादीन्येव वाक्यानि। तानि च यथोदितप्रकारेणैव ब्रह्म प्रतिपादयन्तीति तत्प्रतिपादितं ब्रह्माकाशशब्देन
प्रसिद्धवन्निर्दिश्यते। सम्भवति च परस्य ब्रह्मण: प्रकाशकत्वादाकाशशब्दाभिधेयत्वम् - आकाशते,
आकाशयति        च        इति।        किञ्च        अनेनाकाशशब्देन        विशेषसमर्पणक्षमेणापि        चेतनांशं
प्रत्यसम्भावितकारणभावमचेतनविशेषमभिदधानेन तदैक्षत बहु स्यां प्रजायेय (छा.6.2.3) सोऽकामयत।
बहुस्यां        प्रजायेय        (तै.आन.6)        इत्यादि        वाक्यशेषावधारितसार्वज्ञ्यसत्यसङ्कल्पत्वादिविशष्ट-
अपूर्वार्थप्रतिपादनसमर्थवाक्यार्थान्यथाकरणं न        प्रमाणपदवीमधिरोहति। एवमपूर्वानन्तविशेषणविशिष्ट-
अपूर्वार्थप्रतिपादनसमर्थानेकवाक्यगतिसामान्यं चैकेनानुवादस्वरूपेणान्यथा कर्त्तुं न शक्यते।
यत्तु आत्मशब्दश्चेतनैकान्तो न भवति, मृदात्मको घट: इत्यादिदर्शनादित्युक्तम्; तत्रोच्यते - यद्यपि चेतनादन्यत्रापि क्वचिदात्मशब्द: प्रयुज्यते; तथापि शरीरप्रतिसम्बन्धिन्यात्मशब्दस्य प्रयोगप्राचुर्यात्
आत्मा वा इदमेक एवाग्र आसीत् (ऐत.1.1.1) आत्मन आकाशसस्म्भूत: (तै.आन.1.2)
इत्यादिषु शरीरप्रतिसम्बन्धिचेतन एव प्रतीयते। यथा गोशब्दस्यानेकार्थवाचित्वेऽपि प्रयोगप्राचुर्यात्सास्नादिमानेव स्वत:        प्रतीयते;        अर्थान्तरप्रतीतिस्तु        तत्तदसाधारणनिर्देशापेक्षा;        तथा        स्वत:        प्राप्तं
शरीरप्रतिसम्बन्धिचेतनाभिधानमेव स ईक्षत लोकान्नु सृजा इति (ऐ.1.1.1), सोऽकामयत, बहु स्यां
प्रजायेय        (छा.1.9.1)        इत्यादितत्तद्वाक्यविशेषा        एव        स्थिरीकुर्वन्ति।        एवं        वाक्यशेषावधारित-
अनन्यसाधारणानेकापूर्वार्थविशिष्टं निखिलजगदेककारणं सदेव सोम्य (छां.6.2.1) इत्यादिवाक्यसिद्धं
ब्रह्मैवाकाशशहब्देन प्रसिद्धवत् सर्वाणि ह वा इमानि भूतानि (छां.1.9.1) इत्यादिवाक्येन निर्दिश्यत
इति सिद्धम् ।। 23।।
इति श्रीशारीरकमीमांसाभाष्ये आकाशाधिकरणम् ।। 8 ।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये प्राणाधिकरणम् ।। 9 ।।
MARKER: sutram beginning
overall_sutram_no:24
sutram_text:अत एव प्राण:
sutram_index_string:1-1-24
24. अत एव प्राण: ।। 1-1-24।।
इदमाम्नायते छान्दोग्ये - प्रस्तोतर्या देवता प्रस्तावमन्वायत्ता इति प्रस्तुत्य कतमा सा देवतेति प्राण इति होवाच सर्वाणि ह वा इमानि भूतानि प्राणमेवाभिसंविशन्ति प्राणमभ्युज्जिहते
सैषा देवता प्रस्तावमन्वायत्ता तां चेदविद्वान् प्रास्तोष्यो मूर्धा ते व्यपतिष्यत् (छां.1.11.4,5)
अत्र प्राणशब्दोऽप्याकाशशब्दवत्प्रसिद्धप्राणव्यतिरक्ते परस्मिन्नेव ब्रह्मणि वर्तते। तदसाधारणनिखिलजगत्प्रवेश- निष्क्रमणादिलिङ्गात्प्रसिद्धवर्न्निर्दिष्टात्। अधिकाशङ्का तु - कृत्स्न्स्य भूतजातस्य प्राणाधीनस्थितिप्रवृत्त्यादिदर्शनात्
प्रसिद्ध एव प्राणो जगत्कारणतया निर्देशमर्हति - इति।।
परिहारस्तु - शिलाकाष्टादिषु चेतनस्वरूपे च तदभावात्        सर्वाणि ह वा इमानि भूतानि
प्राणमेवाभिसंविशन्ति प्राणमभ्युज्जिहते (छा.1.11.5) इति नोपपद्यत इति। अत: प्राणयति सर्वाणि
भूतनीति        कृत्वा        परं        ब्रह्मैव        प्राणशब्देनाभिधीयते।        अत:        प्रसिद्धाकाशप्राणादेरन्यदेव निखिलजगदेककारणापहतपाप्मत्वसार्वज्ञ्यसत्यसङ्कल्पत्वाद्यनन्तकल्याणगुणगणं        परं        ब्रह्मैवाकाश
प्राणादिशब्दाभिधेयमिति सिद्धम् ।। 24।।
इति श्रीशारीरकमीमांसाभाष्ये प्राणाधिकरणम् ।। 9 ।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये ज्योतिरधिकरणम् ।। 10 ।।
अत:        परं        जगत्कारणत्वव्याप्तेन        येनकेनापि        निरतिशयोत्कृष्टगुणेन        जुष्टं ज्योतिरिन्द्रादिशब्दैरर्थान्तरप्रसिद्धैरप्यभिधीयमानं परं ब्रह्मैवेत्यभिधीयते - ज्योतिश्चरणाभिधानात् इत्यादिना
MARKER: sutram beginning
overall_sutram_no:25
sutram_text:ज्योतिश्चरणाभिधानात्
sutram_index_string:1-1-25
25.        ज्योतिश्चरणाभिधानात् ।। 1-1-25 ।।
इदमाम्नायते छान्दोग्ये - अथ यदत: परो दिवो ज्योतिर्दीप्यते विश्वत: पृष्ठेषु सर्वत:
पृष्ठेष्वनुत्तमेषूत्तमेषु लोकेष्विदं वाव तद्यदिदमस्मिन्नन्त: पुरुषे ज्योति: (छा.3.13.7) इति । तत्र संशय: - किमयं ज्योतिश्शब्देन निर्दिष्टो निरतिशयदीप्तियुक्तोऽर्थ: प्रसिद्धमादित्यादिज्योतिरेव कारणभूतं
ब्रह्म, उत समस्तचिदचिद्वस्तुजातविसजातीय: परमकारणभूतोऽमितभास्सर्वज्ञस्सत्यसङ्कल्प: पुरुषोत्तम:
-        इति।        किं        युक्तम्?        प्रसिद्धमेव        ज्योतिरिति।        कुत:        प्रसिद्धवन्निर्देशेऽप्याकाशप्राणादिवत् स्ववाक्योपात्तपरमात्मव्याप्तलिङ्गविशेषादर्शनात्, परमपुरुषप्रत्यभिज्ञानासम्भवात्, कौक्षेयज्योतिषा ऐक्योपदेशाच्च
प्रसिद्धमेव ज्योति: कारणत्वव्याप्तनिरतिशयदीप्तियोगाज्जगत्कारणं ब्रह्मेति ।।
सिद्धान्त:
एवं प्राप्ते प्रचक्ष्महे ज्योतिश्चरणाभिधानात् - द्युसम्बन्धितया निर्दिष्टं निरतिशयदीप्तियुक्तं ज्योति: परमपुरुष एव। कुत: पादोऽस्य सर्वा भूतानि त्रिपादस्यामृतं दिवि (छां.3.12.6) इत्यस्यैव द्युसम्बन्धिनश्चरणत्वेन सर्वभूताभिधानात्।।
एतदुक्तं भवति - यद्यपि अथ यदत: परो दिवो ज्योति: (छा.3.13.7) इत्यस्मिन्वाक्ये
परमपुरुषासाधारणलिङ्गं नोपलभ्यते; तथापि पूर्ववाक्ये द्युसम्बन्धितया परमपुरुषस्य निर्देशादिदमपि द्युसम्बन्धिज्योतिस्स एवेति प्रत्यभिज्ञायत इति। कौक्षेयज्योतिषैक्योपदेशश्च फलाय तदात्मकत्वानुसन्धानविधिरिति न कश्चिद्दोष:। कौक्षेयज्योतिषश्च तदात्मकत्वं भगवता स्वयमेवोक्तम्
अहं वैश्वानरो भूत्वा प्राणिनां देहमाश्रित: (भ.गी.15.14) इति।।
MARKER: sutram beginning
overall_sutram_no:26
sutram_text:छन्दोभिधानान्नेति चेन्न तथा चेतोर्पणनिगमात्तथाहि दर्शनम्
sutram_index_string:1-1-26
26.        छन्दोभिधानान्नेति चेन्न तथा चेतोर्पणनिगमात्तथाहि दर्शनम् ।। 1-1-26 ।।
पूर्वस्मिन्वाक्ये गायत्री वा इदं सर्वम् (छां.3.12.1) इति गायत्र्याख्यं छन्दोऽभिधाय तदेतदृचाऽभ्यनूक्तम् (छा.3-12-5) इत्युदाहृताया: तावानस्य महिमा (छां.3.12.6) इत्यस्या ऋचोऽपि छन्दोविषयत्वान्नात्र परमपुरुषाभिधानमिति चेत् -
तन्न, तथा चेतोर्पणनिगमात् न गायत्रीशब्देन छन्दोमात्रमिहाभिधीयते, छन्दोमात्रस्य सर्वात्मकत्वानुपपत्ते:, अपि तु ब्रह्मण एव गायत्रीचेतोर्पणमिह निगम्यते। ब्रह्मणि गायत्रीसादृश्यानुसन्धानं
फलायोपदिश्यत इत्यर्थ: । सम्भवति च पादोऽस्य सर्वा भूतानि। त्रिपादस्यामृतं दिवि (छा.3.12.6) इति चतुष्पदो ब्रह्मणश्चतुष्पदया गायत्र्या च सादृश्यम्। चतुष्पदा च गायत्री क्वचिद्दृश्यते। तद्यथा इन्द्रश्शचीपति:। बलेन पीडित:। दुश्च्यवनो वृषा। समित्सुसासहि: इति। तथा ह्यन्यत्रापि सादृश्याच्छन्दोभिधायी शब्दोऽर्थान्तरे प्रयुज्यमानो दृश्यते। यथा संवर्गविद्यायाम् ते वा एते पञ्चान्ये पञ्चान्ये दश सम्पद्यन्त इत्यारभ्य सैषा विराडन्नात् (छा.4.3.8) इत्युच्यते।। 26।।
इतश्च गायत्रीशब्देन ब्रह्मैवाभिधीयते -
MARKER: sutram beginning
overall_sutram_no:27
sutram_text:भूतादिपादव्यपदेशोपपत्तेश्चैवम्
sutram_index_string:1-1-27
27.        भूतादिपादव्यपदेशोपपत्तेश्चैवम् ।। 1-1-27 ।।
भूतपृथिवीशरीरहृदयानि निर्दिश्य सैषा चतुष्पदा (छा.3.12.5) इति व्यपदेशो ब्रह्मण्येव गायत्रीशब्दाभिधेय उपपद्यते।
MARKER: sutram beginning
overall_sutram_no:28
sutram_text:उपदेशभेदान्नेति चेन्नोभयस्मिन्नप्यविरोधात्
sutram_index_string:1-1-28
28. उपदेशभेदान्नेति चेन्नोभयस्मिन्नप्यविरोधात् ।। 1-1-28 ।।
पूर्ववाक्ये त्रिपादस्यामृतं दिवि (छां.6.12.6) इति दिव: अधिकरणत्वेन निर्देशादिह च दिव:
पर इत्यवधित्वेन निर्देशादुपदेशस्य भिन्नरूपत्वेन पूर्ववाक्योक्तं ब्रह्म परस्मिन्न प्रत्यभिज्ञायत इति चेत्
- तन्न, उभयस्मिन्नपि उपदेशे अर्थस्वभावैक्येन प्रत्यभिज्ञाया        अविरोधात्; यथा वृक्षाग्रे श्येनो
वृक्षाग्रात्परतश्श्येन: इति। तस्मात्परमपुरुष एव निरतिशयतेजस्को दिव: परो ज्योतिर्दीप्यत इति
प्रतिपाद्यते। एतावानस्य महिमा। अतो ज्यायांश्च पुरुष:। पादोऽस्य विश्वाभूतानि। त्रिपादस्यामृतं
दिवि (यजु.आर.3.12) इति प्रतिपादितस्य चतुष्पद: परमपुरुषस्य वेदाहमेतं पुरुषं महान्तम्।
आदित्यवर्णं तमस्स्तु पारे (ते.आर.3.12) इत्यभिहिताप्राकृतरूपस्य तेजोऽप्यप्राकृतमिति तद्वत्तया स एव ज्योतिश्शब्दाभिधेय इति निरवद्यम्।।
इति श्रीशारीरकमीमांसाभाष्ये ज्योतिरधिकरणम्।।10।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये इन्द्रप्राणाधिकरणम्।।11।।
निरतिशयदीप्तियुक्तं ज्योतिश्शब्दाभिधेयं प्रसिद्धवन्निर्दिष्टं परमपुरुष एवेत्युक्तम्। इदानीं कारणत्वव्याप्तामृतत्वप्राप्त्युपायतयोपास्यत्वेन श्रुत इन्द्रप्राणादिशब्दाभिधेयोऽपि परमपुरुष एवेत्याह -
MARKER: sutram beginning
overall_sutram_no:29
sutram_text:प्राणस्तथाऽनुगमात्
sutram_index_string:1-1-29
29.        प्राणस्तथाऽनुगमात् ।। 1-1-29 ।।
कौषीतकीब्राह्मणे प्रतर्दनविद्यायां प्रतर्दनो ह वै दैवोदासिरिन्द्रस्य प्रियं धामोपजगाम युद्धेन च पौरुषेण च (कौ.3-1) इत्यारभ्य वरं वृणीष्व (कौ.3.1) इति वक्तारमिन्द्रं प्रति त्वमेव मे वरं
वृणीष्व यं त्व मनुष्याय हिततमं मन्यसे (कौ.3.1) इति प्रतर्दनेनोक्ते   स होवाच प्राणोऽस्मि
प्रज्ञात्मा तं मामायुरमृतमित्युपास्स्व (कौ.3.1) इति श्रूयते। तत्र संशय: - किमयं हिततमोपासनकर्मतयेन्द्रप्राणशब्दनिर्दिष्टो जीव एव; उत तदतिरिक्त: परमात्मा इति । किं युक्तम्, जीव एवेति। कुत:? इन्द्रशब्दस्य जीवविशेष एव प्रसिद्धे:, तत्समानाधिकरणस्य प्राणशब्दस्यापि तत्रैव
वृत्ते:। अयमिन्द्राभिधानो जीव: प्रतर्दनेन त्वमेव मे वरं वृणीष्व यं त्वं मनुष्याय हिततमं मन्यसे (कौ.3.1) इत्युक्त: मामुपास्व (कौ.3.1) इति स्वात्मोपासनं हिततममुपदिदेश। हिततमश्चामृतत्वप्राप्त्युपाय एव। जगत्कारणोपासनस्यैवामृतत्व-प्राप्तिहेतुता तस्य तावदेव चिरं यावन्न विमोक्ष्ये अथ सम्पत्स्ये (छा.6.14.2) इत्यवगता। अत: प्रसिद्धजीवभाव इन्द्र एव कारणं ब्रह् -
इत्याशङ्कायामभिधीयते - प्राणस्तथानुगमात् - इति; अयमिन्द्रप्राणशब्दनिर्दिष्टो न जीवमात्रम्,
अपि तु जीवादर्थान्तरभूतं परं ब्रह्म। स एष प्राण एव प्रज्ञात्मा आनन्दोऽजरोमृत: (कौ.3.1)
इतीन्द्रप्राणशब्दाभ्यां प्रस्तुतस्याऽनन्दजरामृतशब्द सामानाधिकरण्येनानुगमो हि तथा सत्येवोपपद्यते ।।29।।
MARKER: sutram beginning
overall_sutram_no:30
sutram_text:न वक्तुरात्मोपेदशादिति चेदध्यात्मसंबन्धभूमा ह्यस्मिन्
sutram_index_string:1-1-30
30.        न वक्तुरात्मोपेदशादिति चेदध्यात्मसंबन्धभूमा ह्यस्मिन् ।। 1-1-30 ।।
यदुक्तमिन्द्रप्राणशब्दनिर्दिष्टस्य आनन्दोऽजरोऽमृत: (कौ.3.9) इत्यनेनैकार्थ्यादयं परं ब्रह्मेति तत् नोपपद्यते, मामेव विजानीहि (कौ.3.1), प्राणोऽस्मि प्रज्ञात्मा तं मामायुरमृतमित्युपास्स्व (कौ.3.1)
इति वक्ता हीन्द्र: त्रिशीर्षाणं त्वाष्ट्रमहनम् (कौ.3.1) इत्येवमादिना त्वााष्ट्वधादिभि: प्रज्ञातजीवभावस्य स्वात्मन एवोपास्यतां प्रतर्दनायोपदिशति। अत उपक्रमे जीविविशेष इत्यवगते सति आनन्दोऽजरोऽमृत: (कौ.3.9) इत्यादिभिरुपसंहारस्तदनुगुण एव वर्णनीय इति चेत् -
परिहरति- अध्यात्मसम्बन्धभूमा ह्यस्मन् - आत्मनि यस्सम्बन्धस्सोऽध्यात्मसम्बन्ध:। तस्य
भूमा - भूयस्त्वम् - बहुत्वमित्यर्थ:। आत्मन्याधेयतया सम्बध्यमानानां बहुत्वेन सम्बन्धबहुत्वम्। तच्चास्मिन्वक्तरि परमात्मन्येव हि सम्भवति। तद्यथा रथस्यारेषु नेमिरर्पिता नाभावरा अर्पिता एवमेवैता भूतमात्रा: प्रज्ञामात्रास्वर्पिता: प्रज्ञामात्रा: प्राणेऽर्पितास्स एष प्राण एव प्रज्ञात्माऽजरोऽमृत: (कौ.3.9) इति भूतमात्राशब्देनाचेतनवस्तुजातमभिधाय प्रज्ञामात्राशब्देन तदाधारतया चेतनवर्गं चाभिधाय तस्याप्याधारतया प्रकृतमिन्द्रप्राणशब्दाभिधेयं निर्दिश्य तमेव आनन्दोऽजरोऽमृत:, (कौ.3.9) इत्युपदिशति। तदेतच्चेतनाचेतनात्मककृत्स्नवस्त्वाधारत्वं जीवादर्थान्तरभूतेऽस्मिन् परमात्मन्येवोपपद्यत इत्यर्थ:।
अथवा अध्यात्मसम्बन्धभूमा ह्यस्मिन्  परमात्मासाधारणधर्मसम्बन्धोऽध्यात्मसम्बन्ध:। तस्य
भूमा बहुत्वं हि अस्मिन् प्रकरणे विद्यते। तथाहि - प्रथमं त्वमेव मे वरं वृणीष्व यं त्वं मनुष्याय हिततमं मन्यसे (कौ.3.9) इति मामुपास्स्व (कौ.3.9) इति च परमात्मासाधारणमोक्षसाधानोपासनकर्मत्वं
प्राणशब्दनिर्दिष्टस्येन्द्रस्य प्रतीयते। तथा एष एव साधु कर्म कारयति तं यमेभ्यो लोकेभ्य
उन्निनीषति एष एवासाधु कर्म कारयति तं यमधो निनीषति, (कौ.3.9) इति सर्वस्य कर्मण: कारयितृत्वं च परमात्मधर्म:। तथा तद्यथा रथस्यारेषु नेमिरर्पिता नाभावरा अर्पिता: एवमेवैता
भूतमात्रा: प्रज्ञामात्रास्वर्पिता: प्रज्ञामात्रा: प्राणेऽर्पिता: (कौ.3.9) इति सर्वाधारत्वं च तस्यैव धर्म:। तथा स एष प्राण एव प्रज्ञात्माऽनन्दोऽजरोऽमृत: (कौ.3.9) इत्येतेऽपि परमात्मन एव धर्मा:। एष लोकाधिपतिरेष सर्वेश: (कोषी.3.9) इति च परमात्मन्येव सम्भवति। तदेवमध्यात्मसम्बन्धभूम्नोऽत्र विद्यमानत्वात्परमात्मैवात्रेन्द्रप्राणशब्दनिर्दिष्ट:।।30।।
कथं तर्हि प्रज्ञातजीवभावस्येन्द्रस्य स्वात्मन उपास्यत्वोपदेशस्सङ्गच्छते; तत्राह-
MARKER: sutram beginning
overall_sutram_no:31
sutram_text:शास्त्रदृष्ट्या तूपदेशो वामदेववत्
sutram_index_string:1-1-31
31.        शास्त्रदृष्ट्या तूपदेशो वामदेववत् ।। 1-1-31 ।।
प्रज्ञातजीवभावेनेन्द्रेण मामेव विजानीहि (कौ.3.1.) मामुपास्स्व (कौ.3.1.) इत्युपास्यस्य
ब्रह्मणस्स्वात्मत्वेनोपदेशोऽयं न प्रमाणान्तरप्राप्तस्वात्मावलोकनकृत:, अपितु शास्त्रेण स्वात्मदृष्टिकृत:। एतदुक्तं भवति अनेन जीवेनाऽत्मनाऽनुप्रविश्य नामरूपे व्याकरवाणि (छा.6.3.2), ऐतदात्म्यमिदं सर्वम् (छां.6.8.7), अन्त:प्रविष्टश्शास्ताजनानां सर्वात्मा (यजु.आर), य आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरं य आत्मानमन्तरो यमयति (बृ.5.7.22), एष सर्वभूतान्तरात्मा
अपहतपाप्मा दिव्यो देव एको नारायण: (सुबाल.7) इत्येवमादिना शास्त्रेण जीवात्मशरीरकं
परमात्मानमवगम्य जीवात्मवाचिनां अहंत्वमादिशब्दानामपि परमात्मन्येव पर्यवसानं ज्ञात्वा मामेव विजानीहि (कौषी.3.9) मामुपास्स्व (कौ.3.1) इति स्वात्मशरीरकं परमात्मानमेवोपास्यत्वेनोपदिदेश
- इति। वामदेववत् - यथा वामदेव: परस्य ब्रह्मण: सर्वान्तरात्मत्वं सर्वस्य च तच्छरीरत्वं
शरीरवाचिनां च शब्दानां शरीरिणि पर्यवसानं पश्यन् अहम् इति स्वात्मशरीरकं परं ब्रह्म निर्दिश्य तत्सामानाधिकरण्येन मनुसूर्यादीन् व्यपदिशति तद्धैतत्पश्यन्नृषिर्वामदेव: प्रतिपेदे अहं मनुरभवं सूर्यश्चाहं कक्षीवानृषिरस्मि विप्र: (बृ.3.4.10) इत्यादिना। यथा च प्रह्लाद: सर्वगत्वादनन्तस्य स एवाहमवस्थित:। मत्तस्सर्वमहं सर्वं मयि सर्वं सनातने (वि.पु.1.19.89) इत्यादि वदति।।31।।
अस्मिन् प्रकरणे जीववाचिभिश्शब्दैरचिद्विशेषाभिधायिभिश्चोपास्यभूतस्य परस्य ब्रह्मणोऽभिधाने कारणं चोद्यपूर्वकमाह -
MARKER: sutram beginning
overall_sutram_no:32
sutram_text:जीवमुख्यप्राणलिङ्गान्नेति चेन्नोपासात्रैविध्यादाश्रितत्वादिह तद्योगात्
sutram_index_string:1-1-32
32.        जीवमुख्यप्राणलिङ्गान्नेति चेन्नोपासात्रैविध्यादाश्रितत्वादिह तद्योगात् ।। 1-1-32 ।।
न वाचं विजिज्ञासीत वक्तारं विद्यात् (कौ.1.8), त्रिशीर्षाणं त्वाष्ट्रमहनम् अरुन्मुखान्यतीन् सालावृकेभ्य: प्रायच्छम् (कौषी 3.1) इत्यादिजीवलिङ्गात्, यावदस्मिन् शरीरे प्राणो वसति तावदायु: (कौ.3.1) अथ खलु प्राण एव प्रज्ञात्मेदं शरीरं परिगृह्योत्थापयति (कौ.3.1) इति
मुख्यप्राणलिङ्गाच्च नाध्यात्मसम्बन्धभूमेति चेत् - न, उपासात्रैविध्यात् हेतो: उपासनात्रैविध्यमुपदेष्टुं तत्तच्छब्देनाभिधानम् - निखिलकारणभूतस्य ब्रह्मणस्स्वरूपेणानुसन्धानम्, भोक्तृवर्गशरीरकत्वानुसन्धानं
भोग्यभोगोपकरणशरीरकत्वानुसन्धानं चेति त्रिविधमनुसन्धानमुपदेष्टुमित्यर्थ:। तदिदं त्रिविधं ब्रह्मानुसन्धानं
प्रकरणान्तरेष्वप्याश्रितम् सत्यं ज्ञानमनन्तं ब्रह्म (तै.आन.1) आनन्दो ब्रह्म (तै.भृ.6.अनु) इत्यादिषु स्वरूपानुसन्धानम्; तत्सृष्ट्वा तदेवानुप्राविशत्, तदनुप्रविश्य, सच्चत्यच्चाभवत्, निरुक्तं चानिरुक्तं च, निलयनं चानिलयनं च, विज्ञानं चाविज्ञानं च, सत्यं चानृतं च सत्यमभवत् (तै.अन.6.2)
इत्यादिषु भोक्तृशरीरतया, भोग्यभोगोपकारणशरीरतया चानुसन्धानम्। इहापि प्रकरणे तत् त्रिविधमनुसन्धानं युज्यत एवेत्यर्थ:।
एतदुक्तं भवति - यत्र हिरण्यगर्भादिजीवविशेषाणां प्रकृत्याद्यचेतनविशेषाणां च परमात्मासाधारण- धर्मयोग: तदभिधायिनां शब्दानां परमात्मवाचिशब्दैस्सामानाधिकरण्यं वा दृश्यते; तत्र परमात्मन: तत्तच्चिदचिद्विशेषान्तरात्मत्वानुसन्धानं प्रतिपिपादयिषितम् - इति। अतोऽत्रेन्द्रप्राणशब्दनिर्दिष्टो जीवादर्थान्तरभूत: परमात्मैवेति सिद्धम्।। 32।।
इति श्रीशारीरकमीमांसाभाष्ये इन्द्रप्राणाधिकरणम्।।11।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये प्रथमस्याध्यायस्य प्रथम:पाद: ।।1।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये सर्वत्रप्रसिद्ध्यधिकरणम्  || 1 ||
अथ श्रीशारीरकमीमांसाभाष्ये प्रथमाध्याये द्वितीयपादे सर्वत्रप्रसिद्ध्यधिकरणम् ।।1।।
प्रथमे        पादे        अधीतवेद:        पुरुष:        कर्ममीमांसाश्रवणाधिगतकर्मयाथात्म्यज्ञान:        केवलकर्मणां
अल्पास्थिरफलत्वमवगम्य, वेदान्तवाक्येषु चापातप्रतीतानन्तस्थिरफलब्रह्मस्वरूप तदुपासनसमुपजात-
परमपुरुषार्थलक्षणमोक्षापेक्षोऽवधारितपरिनिष्पन्नवस्तुबोधनशब्दशक्ति: वेदान्तवाक्यानां परस्मिन् ब्रह्मणि निश्चितप्रमाणभावस्तदितिकर्तव्यतारूपशारीरकमीमांसाश्रवणमारभेतेत्युक्तं शास्त्रारम्भसिद्धये।।1।।
अनन्तविचित्रस्थिरत्रसरूपभोक्तृभोग्यभोगोपकरणभोगस्थानलक्षणनिखिलजगदुदयविभवलय-
महानन्दैककारणं परं ब्रह्म यतो वा इमानि इत्यादिवाक्यं बोधयतीति च प्रत्यपादि।। 2।। जगदेककारणं परं ब्रह्म सकलेतरप्रमाणाविषयतया शास्त्रैकप्रमाणकमित्यभ्यधाम।। 3।।
शास्त्रप्रमाणकत्वं च ब्रह्म प्रवृत्तिनिवृत्त्यन्वयविरहेऽपि स्वरूपेणैव परमपुरुषार्थभूते परस्मिन्
ब्रह्मणि वेदान्तवाक्यानां समन्वयान्निरुह्यत इत्यब्रूम।।4।।
निखिलजगदेककारणतया वेदान्तवेद्यं ब्रह्म च ईक्षणाद्यन्वयादानुमानिकप्रधानादर्थान्तरभूत: चेतनविशेष एवेत्युपापीपदाम।। 5।।
स च स्वाभाविकानवधिकातिशयानन्दविपश्चित्त्वनिखिलचेतनभयाभयहेतुत्वसत्यसङ्कल्पत्वसमस्त-
चेतनाचेतनान्तरात्मत्वादिभिर्बद्धमुक्तोभयावस्थाज्जीव शब्दााभिलपनीयाच्चार्थान्तरभूत इति च समार्तिथामहि।।6।। स चाप्राकृताकर्मनिमित्तस्वासाधारणदिव्यरूप इत्युदैरिराम।। 7।।
आकाशप्राणाद्यचेतनविशेषाभिधायिभिर्जगत्कारणतया प्रसिद्धवन्निर्दिश्यमान: सकलेतरचेतनाचेतन- विलक्षणस्स एवेति समगरिष्महि।। 8।।
परतत्त्वासाधारणनिरतिशयदीप्तियुक्तज्योतिश्शब्दाभिधेयो        द्युसम्बन्धितया        प्रत्यभिज्ञानात्स एवेत्यातिष्ठामहि।। 9 ।।
परमकारणसाधारणामृतत्वप्राप्तिहेतुभूत: परमपुरुष एव शास्त्रदृष्ट्येन्द्रादिशब्दैरभिधीयत इत्यब्रूमहि।।10।।
तदेवमतिपतितसकलेतरप्रमाणसम्भावनाभूमिस्सार्वज्ञ्यसत्यसङ्कल्पत्वाद्यपरिमितोदारगुणसागरतया स्वेतरसमस्तवस्तुविलक्षण: परं ब्रह्म पुरुषोत्तमो नारायण एव वेदान्तवेद्य इत्युक्तम्।।11।।
अत: परं द्वितीयतृतीयचतुर्थेषु पादेषु यद्यपि वेदान्तवेद्यं ब्रह्मैव, तथापि कानिचिद्वेदान्तवाक्यानि
प्रधानक्षेत्रज्ञान्तर्भूतवस्तुविशेषस्वरूपप्रतिपादनपराण्येवेत्याशङ्कय तन्निरसनमुखेन तत्तद्वाक्योदितकल्याणगुणाकरत्वं
ब्रह्मण: प्रतिपाद्यते।
तत्रास्पष्टजीवादिलिङ्गकानि वाक्यानि द्वितीये पादे विचार्यन्ते; स्पष्टलिङ्गकानि तृतीये, तत्तत्प्रतिपादनच्छायानुसारीणि चतुर्थे।।
MARKER: sutram beginning
overall_sutram_no:33
sutram_text:सर्वत्र प्रसिद्धोपदेशात्
sutram_index_string:1-2-1
33.        सर्वत्र प्रसिद्धोपदेशात् ।। 1-2-1 ।।
इदमाम्नायते छान्दोग्ये अथ खलु क्रतुमय: पुरुषो यथाक्रतुरस्मिंल्लोके पुरुषो भवति तथेत:
प्रेत्य भवति स क्रतुं कुर्वीत मनोमय: प्राणशरीरो भारूप: (छा.3.14.1) इत्यादि।।
अत्र स क्रतुं कुर्वीत (छा.3.14.1) इति प्रतिपादितस्योपासनस्योपास्य: मनोमय: प्राणशरीर:
(छा.3.14.1) इति निर्दिश्यत इति प्रतीयते। तत्र संशय: - किं मनोमयत्वादिगुणक: क्षेत्रज्ञ:; उत
परमात्मा - इति। किं युक्तम्? क्षेत्रज्ञ इति। कुत:? मन:प्राणयो: क्षेत्रज्ञोपकरणत्वात्, परमात्मनस्तु
अप्राणो ह्यमना: (मुं.2.1.2) इति तत्प्रतिषेधाच्च। न च सर्वं खल्विदं ब्रह्म (छां.3.14.1) इति
पूर्वनिर्दिष्टं        ब्रह्मात्रोपास्यतया        सम्बद्धुं        शक्यते,        शान्त        उपासीत (छां.3.14.1)
इत्युपासनोपकरणशान्तिनिर्वृत्त्युपायभूतब्रह्मात्मकत्वोपदेशायोपात्तत्वात्। न च स क्रतुं कुर्वीत (छां.3.14.1)
इत्युपासनस्योपास्यसाकाङ्क्षत्वाद्वाक्यान्तरस्थमपि ब्रह्म सम्बध्यत इति युक्तं वक्तुम्, स्ववाक्योपात्तेन
मनोमयत्वादिगुणकेन निराकाङ्क्षत्वात्; मनोमय: प्राणशरीर: (छां.3.14.1) इत्यनन्यार्थतया निर्दिष्टस्य विभक्तिविपरिणाममात्रेणोभयाकाङ्क्षानिवृत्तिसिद्धे:। एवं निश्चिते जीवत्वे एतद्ब्रह्म (छां.3.14.1)
इत्युपसंहारस्थब्रह्मपदमपि जीव एव पूजार्थं प्रयुक्तमित्यध्यवसीयत इति।।
एवं प्राप्ते ब्रूम:- सर्वत्र प्रसिद्धोपदेशात् मनोमयत्वादिगुणक: परमात्मा। कुत: सर्वत्र -
वेदान्तेषु परस्मिन्नेव ब्रह्मणि प्रसिद्धस्य मनोमयत्वादेरुपदेशात्। प्रसिद्धं हि मनोमयत्वादि ब्रह्मण:। यथा
मनोमय: प्राणशरीरनेता (मुं.2.2.7) स एषोऽन्तर्हृदय आकाश:। तस्मिन्नयं पुरुषो मनोमय:।
अमृतो हिरण्मय: (तै.शिक्षा 6.3) हृदा मनीषा मनसाऽभिक्लृप्तो य एनं विदुरमृतास्ते भवन्ति (तै.नारा.3) न चक्षुषा गृह्यते नापि वाचा (मु.3.1.8), मनसा तु विशुद्धेन तथा प्राणस्य प्राण: (केन.1.2), अथ खलु प्राण एव प्रज्ञात्मेदं शरीरं परिगृह्योत्थापयति (कौषी.3.2), सर्वाणि ह
वा इमानि भूतानि प्राणमेवाभिसंविशन्ति प्राणमभ्युज्जिहते (छां.1.11.5) इत्यादिषु। मनोमयत्वं - विशुद्धेन मनसा ग्राह्यत्वम्। प्राणशरीरत्वं - प्राणस्याप्याधारत्वं नियन्तृत्वं च।
एवं च सति एष म आत्माऽर्न्तहृदय एतद्ब्रह्म (छा.3.14.4) इति ब्रह्मशब्दोऽपि मुख्य एव भवति। अप्राणो ह्यमना: (मु.2.1.2) इति मन आयत्तं ज्ञानं प्राणायत्तां स्थितिं च ब्रह्मणो निषेधति।
अथवा सर्वं खल्विदं ब्रह्म तज्जलानिति शान्त उपासीत (छा.3.14.1) इत्यत्रैवोपासनं विधीयते - सर्वात्मकं ब्रह्म शान्तस्सन्नुपासीतेति। स क्रतुं कुर्वीत (छा.3.14.1) इति तस्यैव गुणोपादनार्थोऽनुवाद:। उपादेयाश्च गुणा मनोमयत्वादय:; यतस्सर्वात्मकं ब्रह्म मनोमयत्वादिगुणकमुपासीतेति
वाक्यार्थ:। तत्र सन्देह: - किमिह ब्रह्मशब्देन प्रत्यगात्मा निर्दिश्यते; उत परमात्मा - इति। किं युक्तम्? प्रत्यगात्मेति। कुत:? तस्यैव सर्वपदसामानाधिकरण्यनिर्देशोपपत्ते:। सर्वशब्दनिर्दिष्टं हि
ब्रह्मादिस्तम्बपर्यन्तं कृत्स्नं जगत्। ब्रह्मादिभावश्च प्रत्यगात्मनोऽनाद्यविद्यामूलकर्मविशेषोपाधिको विद्यत एव; परस्य तु ब्रह्मणस्सर्वज्ञस्य सर्वशक्तेरपहतपाप्मनो निरस्तसमस्ताविद्यादिदोषगन्धस्य समस्तहेयाकरसर्वभावो नोपपद्यते। प्रत्यगात्मन्यपि क्वचित्क्वचिद्ब्रह्मशब्द: प्रयुज्यते। अत एव परमात्मा परं ब्रह्मेति
परमेश्वरस्य क्वचित्सविशेषणो निर्देश:। प्रत्यगात्मनश्च निर्मुक्तोपाधेर्बृहत्वं च विद्यते स चानन्त्याय कल्पते (श्वे.5.9) इति श्रुते:।  अविदुषस्तस्यैव कर्मनिमित्तत्वाज्जन्मस्थितिलयानां तज्जलानिति
हेतुनिर्देशोऽप्युपपद्यते। तदयमर्थ: - अयं जीवात्मा स्वतोऽपरिच्छिन्नस्वरूपत्वेन ब्रह्मभूतस्सन्ननाद्यविद्यया देवतिर्यङ्मनुष्यस्थावरात्मनाऽवतिष्ठते- इति।
अत्र प्रतिविधीयते - सर्वत्र प्रसिद्धोपदेशात् - सर्वत्र - सर्व खल्विदम् (छा.3.14.1) इति निर्दिष्टे सर्वस्मिन्  जगति ब्रह्मशब्देन तदात्मतया विधीयमानं परं ब्रह्मैव, न प्रत्यगात्मा। कुत:?
प्रसिद्धोपदेशात्, तज्जलान् (छां.3.14.1) इति हेतुत: सर्वं खल्विदं ब्रह्म इति प्रसिद्धवदुपदेशात्।
ब्रह्मणो जातत्वाद् ब्रह्मणि लीनत्वाद्ब्रह्माधीनजीवनत्वाच्च हेतोर्ब्रह्मात्मकं सर्वं खल्विदं जगदित्युक्ते यस्माज्जगज्जन्मस्थितिलया वेदान्तेषु प्रसिद्धास्तदेवात्र ब्रह्मेति प्रतीयते। तच्च परमेव ब्रह्म; तथाहि यतो वा इमानि भूतानि जायन्ते, येन जातानि जीवन्ति, यत्प्रयन्त्यभिसंविशन्ति, तद्विजिज्ञासस्व तद्ब्रह्म (तै.भृ.1) इत्युपक्रम्य आनन्दो ब्रह्मेति व्यजानात्, आनन्दाद्ध्येव खल्विमानि भूतानि जायन्ते (तै.भृ.6) इत्यादिना पूर्वानुवाकप्रतिपादितानवधिकातिशयानन्दयोगिनो विपिश्चत: परस्माद्ब्रह्मण एव जगदुत्पत्तिस्थितलया निर्दिश्यन्ते; तथा स कारणं करणाधिपाधिपो न चास्य कश्चिज्जनिता न चाधिप: (श्वे.6.9) इति करणाधिपस्य जीवस्याधिप: परं ब्रह्मैव कारणं व्यपदिश्यते। एवं सर्वत्र
परस्यैव ब्रह्मण: कारणत्वं प्रसिद्धम्। अत: परब्रह्मणो जातत्वात्तस्मिन् प्रलीनत्वात्तेन प्राणनात्तदात्मकतया तादात्म्यमुपपन्नम्।अतस्सर्वप्रकारं सर्वशरीरं सर्वात्मभूतं परं ब्रह्म शान्तो भूत्वोपासीतेति श्रुतिरेव परस्य
ब्रह्मणस्सर्वात्मकत्वमुपपाद्य        तस्योपासनमुपदिशति।        परं                ब्रह्म        हि        कारणावस्थं        कार्यावस्थं सूक्ष्मस्थूलचिदचिद्वस्तुशरीरतया        सर्वदा        सर्वात्मभूतम्।        एवम्भूततादात्म्यस्य        प्रतिपादने        परस्य
ब्रह्मणस्सकलहेयप्रत्यनीककल्याणगुणाकरत्वं        न        विरुध्यते,        प्रकारभूतशरीरगतानां        दोषाणां
प्रकारिण्यात्मन्यप्रसङ्गात्, प्रत्युत निरतिशयैश्वर्यापादनेन गुणायैव भवतीति पूर्वमेवोक्तम्।।
यदुक्तं जीवस्य सर्वतादात्म्यमुपपद्यत इति; तदसत्, जीवानां प्रतिशरीरं भिन्नानामन्योन्य- तादात्म्यासम्भवात्। मुक्तस्याप्यनवच्छिन्नस्वरूपस्यापि जगत्तादात्म्यं जगज्जन्मस्थितिप्रलयकारणत्वनिमित्तं न सम्भवतीति जगद्व्यापारवर्जम् (शारी.4.4.17) इत्यत्र वक्ष्यते । जीवकर्मनिमित्तत्वात् जगज्जन्मस्थितिलयानां स एव कारणमित्यपि न साधीय:, तत्कर्मनिमित्तत्वेऽपि श्वरस्यैव जगत्कारणत्वात्।
अत: परमात्मैवाऽत्र ब्रह्मशब्दाभिधेय:। इममेव सूत्रार्थमभियुक्ता बहुमन्वते। यथाह वृत्तिकार: - सर्वं खल्विति सर्वात्मा ब्रह्मेश: इति।। 1।।
MARKER: sutram beginning
overall_sutram_no:34
sutram_text:विविक्षतगुणोपपत्तेश्च
sutram_index_string:1-2-2
34.        विविक्षतगुणोपपत्तेश्च ।। 1-2-2 ।।
वक्ष्यमाणाश्च गुणा: परमात्मन्येवोपपद्यन्ते मनोमय: प्राणशरीरो भारूपस्सत्यसङ्कल्प
आकाशात्मा सर्वकर्मा सर्वकामस्सर्वगन्धस्सर्वरसस्सर्वमिदमभ्यात्तोऽवाक्यनादर: (छां.3.14.2) इति।
मनोमय: - परिशुद्धेन मनसैकेन ग्राह्य:; विवेकविमोकादिसाधनसप्तकानुगृहीतपरमात्मोपासननिर्मलीकृतेन हि        मनसा        गृह्यते।        अनेन        हेयप्रत्यनीककल्याणैकतानतया        सकलेतरविलक्षणस्वरूपतोच्यते;
मलिनमनोभिर्मलिनानामेव ग्राह्यत्वात्। प्राणशरीर: - जगति सर्वेषां प्राणानां धारक:। प्राणो यस्य
शरीरम् आधेयं विधेयं शेषभूतं च स प्राणशरीर:। आधेयत्वविधेयत्वशेषत्वानि शरीरशब्दप्रवृत्तिनिमित्तानी- त्युपपादयिष्यते। भारूप: - भास्वररूप:; अप्राकृतस्वासाधारणनिरतिशयकल्याणदिव्यरूपत्वेन निरतिशयदीप्तियुक्त  इत्यर्थ:।  सत्यसङ्कल्प: -  अप्रतिहतसङ्कल्प:।  आकाशात्मा -
आकाशवत्सूक्ष्मस्वच्छस्वरूप:; सकलेतरकारणभूतस्य आकाशस्याप्यात्मभूत इति वा आकाशात्मा; स्वयं च प्रकाशते अन्यानपि प्रकाशयतीति वा आकाशात्मा। सर्वकर्मा क्रियत इति कर्म; सर्वं जगद्यस्य कर्म, असौ सर्वकर्मा; सर्वा वा क्रिया यस्यासौ सर्वकर्मा। सर्वकाम: - काम्यन्त इति कामा:- भोग्यभोगोपकरणादय:; ते परिशुद्धा: सर्वविधास्तस्य सन्तीत्यर्थ:। सर्वगन्ध: सर्वरस: -
अशब्दमस्पर्शम् (कठ.1.3.15) इत्यादिना प्राकृतगन्धरसादिनिषेधादप्राकृता: स्वासाधारणा निरवद्या निरतिशया: कल्याणा: स्वभोग्यभूतास्सर्वविधा गन्धरसास्तस्य सन्तीत्यर्थ:। सर्वमिदमभ्यात्त: - उक्तं
रसपर्यन्तं सर्वमिदं कल्याणगुणजातं स्वीकृतवान्। अभ्यात्त: इति भुक्ता ब्राह्मणा: इतिवत्कर्तरिक्त:
प्रतिपत्तव्य:। अवाकी - वाक: उक्ति:; सोऽस्य नास्तीत्यवाकी। कुत इत्याह - अनादर इति
अवाप्तसमस्तकामत्वेनादर्तव्याभावादादररहित:।        अत        एव        अवाकी-अजल्पाक:;
परिपूर्णैश्वर्यत्वाद्ब्रह्मादिस्तम्बपर्यन्तं निखिलं जगत्तृणीकृत्य जोषमासीन इत्यर्थ:। त एते विविक्षता गुणा:
परमात्मन्येवोपपद्यन्ते।।2।।
MARKER: sutram beginning
overall_sutram_no:35
sutram_text:अनुपपत्तेस्तु न शारीर:
sutram_index_string:1-2-3
35.        अनुपपत्तेस्तु न शारीर:।। 1-2-3 ।।
तमिमं गुणसागरं पर्यालोचयतां खद्योतकल्पस्य शरीरसम्बन्धनिबन्धनापरिमितदु:खसम्बन्धयोग्यस्य
बद्धमुक्तावस्थस्य जीवस्य प्रस्तुतगुणलेशसम्बन्धगन्धोऽपि नोपपद्यत इति नास्मिन् प्रकरणे शारीरपरिग्रहशङ्का जायत इत्यर्थ:।।3।।
MARKER: sutram beginning
overall_sutram_no:36
sutram_text:कर्मकर्तृव्यपदेशाच्च
sutram_index_string:1-2-4
36.        कर्मकर्तृव्यपदेशाच्च ।। 1-2-4 ।।
एतमित: प्रेत्याभिसम्भिवताऽस्मि (छा.3.14.4) इति प्राप्यतया परं ब्रह्म व्यपदिश्यते,
प्राप्ततृतया च जीव:। अत: प्राप्ता जीव उपासक:, प्राप्यं परं ब्रह्मोपास्यमिति प्राप्तुरन्यदेवेदमिति विज्ञायते ।।4।।
MARKER: sutram beginning
overall_sutram_no:37
sutram_text:शब्दविशेषात्
sutram_index_string:1-2-5
37.        शब्दविशेषात् ।। 1-2-5 ।।
एष म आत्माऽन्तर्हृदये (छा.3.14.3) इति शारीरष्षष्ठ्या निर्दिष्ट: उपास्यस्तु प्रथमया। एवं समानप्रकरणे वाजिनां च श्रुतौ शब्दविशेषश्श्रूयते जीवपरयो:; यथा व्रीहिर्वा यवो वा श्यामाको वा
श्यामाकतण्डुलो वा एवमयमन्तरात्मन् पुरुषो हिरण्मयो यथा ज्योतिरधूमम् (शत.ब्रा.1.6.3)
इति। अत्र अन्तरात्मन्        इति सप्तम्यन्तेन शारीरो निर्दिश्यते; पुरुषो हिरण्मय: इति प्रथमयोपास्य:।
अत: पर एवोपास्य:।।
इतश्च शारीरादन्य:-
MARKER: sutram beginning
overall_sutram_no:38
sutram_text:स्मृतेश्च
sutram_index_string:1-2-6
38.        स्मृतेश्च ।। 1-2-6 ।।
सर्वस्य चाहं हृदि सन्निविष्टो मत्त: स्मृतिर्ज्ञानमपोहनञ्च (भ.गी.15.15) यो मामेवमसम्मूढो जानाति पुरुषोत्तमम् (गी.15.19), ईश्वरस्सर्वभूतानां हृद्देशेऽर्जुन तिष्ठति। भ्रामयन्सर्वभूतानि यन्त्रारूढानि मायया। तमेव शरणं गच्छ (गी.18-61) इति शारीरमुपासकं, परमात्मानं चोपास्यं स्मृतिर्दर्शयति।। 6।।
MARKER: sutram beginning
overall_sutram_no:39
sutram_text:अर्भकौकस्त्वात्तद्व्यपदेशाच्च नेति चेन्न निचाय्यत्वादेवं व्योमवच्च
sutram_index_string:1-2-7
39.        अर्भकौकस्त्वात्तद्व्यपदेशाच्च नेति चेन्न निचाय्यत्वादेवं व्योमवच्च ।। 1-2-7 ।।
अल्पायतनत्वमर्भकौकस्त्वम्, तद्व्यपदेश: - अल्पत्वव्यपदेश:। एष म आत्माऽन्तर्हृदये (छा.3.14.3) इत्यणीयसि हृदयायतने स्थितत्वात् अणीयान् व्रीहेर्वा यवाद्वा (छां.3.14.3)
इत्यादिनाऽणीयस्त्वस्य स्वरूपेण व्यपदेशाच्च नायं परमात्मा, अपि तु जीव एव; सर्वगतं सुसूक्ष्मं तदव्ययं यद्भूतयोनिं परिपश्यन्ति धीरा: (मुण्ड.1.1.6) इत्यादिभि: परमात्मनोऽपरिच्छन्नत्वावगमात्, जीवस्य चाराग्रमात्रत्वव्यपदेशादिति चेत् -
नैतदेवम्, परमात्मैव ह्यणीयानित्येवं निचाय्यत्वेन व्यपदिश्यते; एवं निचाय्यत्वेन - एवं द्रष्टव्यत्वेन, एवमुपास्यत्वेनेति यावत्। न पुनरणीयस्त्वमेवास्य स्वरूपमिति; व्योमवच्चायं व्यपदिश्यते, स्वाभाविकमहत्त्वं चात्रैव व्यपदिश्यते - ज्यायान् पृथिव्या ज्यायानन्तरिक्षाज्ज्यायान् दिवो ज्यायानेभ्यो
लोकेभ्य: (छां.3.14.1) इति। अत उपासनार्थमेवाल्पत्वव्यपदेश:। तथाहि सर्वं खल्विदं ब्रह्म तज्जलानिति शान्त उपासीत (मुण्ड.3.14.4) इति सर्वोत्पत्तिप्रलयकारणत्वेन सर्वस्याऽत्मतया ऽनु-
प्रवेशकृतजीवयितृत्वेन च सर्वात्मकं ब्रह्मोपासीतेत्युपासनं विधाय अथ खलु क्रतुमय: पुरुषो यथाक्रतुरस्मिल्लोंके पुरुषो भवति तथेत: प्रेत्य भवति (छां.3.14.4) इति यथोपासनं प्राप्यसिद्धिमभिधाय स क्रतुं कुर्वीत इति गुणविधानार्थमुपासनमनूद्य (छां.3.14.4) मनोमय: प्राणशरीरो भारूपस्सत्यसङ्कल्प
आकाशात्मा सर्वकर्मा सर्वकामस्सर्वगन्धरस्सर्वरस: सर्वमिदमभ्यात्तोऽवाक्यनादर: (छां.3.14.4)
इति जगदैश्वर्यविशिष्टस्य स्वरूपगुणांश्चोपादेयान् प्रतिपाद्य एष म आत्माऽन्तर्हृदयेऽणीयान् व्रीहेर्वा यवाद्वा सर्षपाद्वा श्यामाकाद्वा श्यामाक-तण्डुलाद्वा (छां.3.14.4) इत्युपासकस्य हृदयेऽणीयस्त्वेन तदात्मतयोपास्यस्य परमपुरुषस्योपासनार्थमवस्थानमुक्त्वा एष म आत्माऽन्तर्हृदये ज्यायान् पृथिव्या ज्यायानन्तरक्षाज्ज्यायान्दिवो ज्यायानेभ्योलोकेभ्यस्सर्वकर्मा सर्वकामस्सर्वरसस्सर्वमदिमभ्यात्त:
अवाक्यनादर: (छां.3.14.1,4) इत्यन्तर्हृदयेऽवस्थितस्य उपास्यमानस्य प्राप्याकारं निर्दिश्य एष म
आत्माऽन्तर्हदय एतद्ब्रह्म इत्येवं भूतं परं ब्रह्म परमकारुण्येनास्मदुज्जिजीवयिषयाऽस्मद्धृदये सन्निहितमितीदमनुसन्धानं विधाय एतमित: प्रेत्याभिसम्भवितास्मि (छां.3.14.4) इति यथोपासनं
प्राप्तिनिश्चयानुसन्धानं च विधाय इति यस्य स्यादद्धा न विचिकत्साऽस्ति (छां.3.14.4)
इत्येवंविधप्राप्यप्राप्तिनिश्चयोपेतस्योपासकस्य        प्राप्तौ न        संशयोऽस्तीत्युपसंहृतम्।        अत  उपासनार्थं
अर्भकौकस्त्वमणीयस्त्वं च।।7।।
MARKER: sutram beginning
overall_sutram_no:40
sutram_text:सम्भोगप्राप्तिरिति चेन्न वैशेष्यात्
sutram_index_string:1-2-8
40.        सम्भोगप्राप्तिरिति चेन्न वैशेष्यात् ।। 1-2-8 ।।
जीवस्येव परस्यापि ब्रह्मणश्शरीरान्तर्वर्तित्वमभ्युपगतं चेत् - तद्वदेव शरीरसम्बन्धप्रयुक्त- सुखदु:खोपभोगप्राप्तिरिति चेत् - तन्न, हेतुवैशेष्यात् - न हि शरीरान्तर्वर्तित्वमेव सुखदु:खोपभोगहेतु:;
अपि तु पुण्यपापरूपकर्मपरवशत्वम्; तत्त्वपहतपाप्मन: परमात्मनो न सम्भवति। तथा च श्रुति:
तयोरन्य: पिप्पलं स्वाद्वत्त्यनश्नन्नन्यो अभिचाकशीति (मुण्ड.3.11) इति ।।8।।
इति श्रीशारीरकमीमांसाभाष्ये सर्वत्रप्रसिद्ध्यधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अत्त्रधिकरणम् ।।2।।
यदि परमात्मा न भोक्ता, एवं तर्हि सर्वत्र भोक्तृतया प्रतीयमानो जीव एव स्यादित्याशङ्क्याह-
MARKER: sutram beginning
overall_sutram_no:41
sutram_text:अत्ता चराचरग्रहणात्
sutram_index_string:1-2-9
41.        अत्ता चराचरग्रहणात् ।। 1-2-9 ।।
कठवल्लीष्वाम्नायते यस्य ब्रह्म च क्षत्रं च उभे भवत ओदन:। मृत्युर्यस्योपसेचनं क
इत्था वेद यत्र स: (कठ.1.2.25) इति। अत्रौदनोपसेचनसूचितोऽत्ता किं जीव एव, उत परमात्मेति सन्दिह्यते। किं युक्तम्? जीव इति। कुत: भोक्तृत्वस्य कर्मनिमित्तत्वाज्जीवस्यैव तत्सम्भवात्।।
अत्रोच्यते - अत्ता चराचरणग्रहणात् - अत्ता परमात्मैव। कुत:? चराचरग्रहणात् - चराचरस्य कृत्स्नस्यात्तृत्वं हि तस्यैव सम्भवति। न चेदं कर्मनिमित्तं भोक्तृत्वम्; अपि तु जगज्जन्मस्थितिलयहेतुभूतस्य परस्य ब्रह्मणो विष्णोस्संहर्तृत्वम्। सोऽध्वन: पारमाप्नोति तद्विष्णो:
परमं पदम् (कठ.1.3.9) इत्यत्रैव दर्शनात्। तथा च मृत्त्युर्यस्योपसेचनम् (कठ.1.2.25) इति
वचनात्, ब्रह्म च क्षत्रं च (कठ.1.2.25) इति कृत्स्नं चराचरं जगदिहादनीयौदनत्वेन गृह्यते।
उपसेचनं  हि  नाम  स्वयमद्यमानं  सदन्यस्यादनहेतु:।  अत  उपसेचनत्वेन  मृत्योरप्यद्यमानत्वात्तदुपसिच्यमानस्य
कृत्स्नस्य ब्रह्मक्षत्रपूर्वकस्य जगतश्चराचरस्यादनमत्र विवक्षितमिति गम्यते। ईदृशं चादनमुपसंहार एव। तस्मादीदृशं जगदुपसंहारित्वरूपं भोक्तृत्वं परमात्मन एव ।। 9।।
MARKER: sutram beginning
overall_sutram_no:42
sutram_text:प्रकरणाच्च
sutram_index_string:1-2-10
42.        प्रकरणाच्च ।। 1-2-10 ।।
प्रकरणञ्चेदं परस्यैव ब्रह्मण: - महान्तं विभुमात्मानं मत्वा धीरो न शोचति (कठ.1.2.22), नायमात्मा प्रवचनेन लभ्यो न मेधया न बहुना श्रुतेन। यमेवैष वृणुते तेन लभ्यस्तस्यैष आत्मा विवृणुते तनूं स्वाम् (कठ.1.2.23) इति हि प्रकृतम्। क इत्था वेद यत्र स: (कठ.1-2-25)
इत्यपि हि तत्प्रसादादृते तस्य दुरवबोधत्वमेव पूर्वप्रस्तुतं प्रत्यभिज्ञायते।।10।।
अथ स्यात् - नायं ब्रह्मक्षत्रौदनसूचित: पुरुषोऽपहतपाप्मा परमात्मा; अनन्तरम् ऋतं पिबन्तौ सुकृतस्य लोके गुहां प्रविष्टौ परमे परार्ध्ये। छायातपौ ब्रह्मविदो वदन्ति पञ्चाग्नयो ये च त्रिणाचिकेता: (कठ.1-3-1) इति कर्मफलभोक्तुरेव सद्वितीयस्याभिधानात्। द्वितीयश्च प्राणो बुद्धिर्वा स्यात्। ऋतपानं  हि  कर्मफलभोग  एव;  स  च  परमात्मनो  न  सम्भवति;  बुद्धिप्राणयोस्तु
भोक्तुर्जीवस्योपकरणभूतयोर्यथा कथञ्चित्पानेऽन्वयस्सम्भवतीति तयोरन्यतरेण  सद्वितीयो जीव एव
प्रतिपाद्यते, तदेकप्रकरणत्वात्पूर्वप्रस्तुतोऽत्ताऽपि स एव  भवितुमर्हति - इति। तत्रोच्यते -
MARKER: sutram beginning
overall_sutram_no:43
sutram_text:गुहां प्रविष्टावात्मानौ हि तद्दर्शनात्
sutram_index_string:1-2-11
43.        गुहां प्रविष्टावात्मानौ हि तद्दर्शनात् ।। 1-2-11 ।।
न प्रणजीवौ बुद्धिजीवौ वा गुहां प्रविष्टावृतं पिबन्तावित्युच्येते;        अपि तु जीवपरमात्मानौ हि तथा व्यपदिश्येते। कुत:? तद्दर्शनात्।        अस्मिन् प्रकरणे जीवपरयोरेव गुहाप्रवेशव्यपदेशो दृश्यते।
परमात्मनस्तावत् तं दुर्दर्शं गूढमनुप्रविष्टं गुहाहितं गह्वरेष्ठं पुराणम्। अध्यात्मयोगाधिगमेन देवं
मत्वा धीरो हर्षशोकौ जहाति (कठ.1.2.12) इति। जीवस्यापि या प्राणेन सम्भवत्यदितिर्देवतामयी।
गुहां प्रविश्य तिष्ठन्ती या भूतेभिर्व्यजायत (कठ.2.4.7) इति। कर्मफलान्यत्तीत्यदितिर्जीव उच्यते।
प्राणेन सम्भवति - प्राणेन सह वर्तते। देवतामयी- इन्द्रियाधीनभोगा। गुहां प्रविश्य तिष्ठन्ती -
हृदयपुण्डरीकोदरवर्तिनी। भूतेभिर्व्यजायत - पृथिव्यादिभिर्भूतैस्सहिता देवादिरूपेण विविधा जायते। एवं च सति ऋतं पिबन्तौ (कठ.1.3.1) इति व्यपदेश: छत्रिणो गच्छन्ति इतिवत्प्रतिपत्तव्य:। यद्वा -
प्रयोज्यप्रयोजकरूपेण पाने कर्तृत्वं जीवपरयोरुपपद्यते।।11।।
MARKER: sutram beginning
overall_sutram_no:44
sutram_text:विशेषणाच्च
sutram_index_string:1-2-12
44.        विशेषणाच्च ।। 1-2-12 ।।
अस्मिन् प्रकरणे जीवपरमात्मानावेवोपास्यत्वोपासकत्वप्राप्यत्वप्राप्तृत्वविशिष्टौ सर्वत्र प्रतिपाद्येते। तथाहि - ब्रह्मजज्ञं देवमीड्यं विदित्वा निचाय्येमां शान्तिमत्यन्तमेति (कठ.1.1.17) इति।
ब्रह्मजज्ञो - जीव:, ब्रह्मणो जातत्वात् ज्ञत्वाच्च। तं देवमीड्यं विदित्वा जीवात्मानमुपासकं
ब्रह्मात्मकत्वेनावगम्येत्यर्थ:। तथा, यस्सेतुरीजानानामक्षरं ब्रह्म यत्परम्। अभयं तितीर्षतां पारं
नाचिकेतं शकेमहि        (कठ.1.3.2) इत्युपास्य: परमात्मोच्यते। नाचिकेतम् - नाचिकेतस्य कर्मण:
प्राप्यमित्यर्थ:। आत्मानं रथिनं विद्धि शरीरं रथमेव च (कठ.1.3.3) इत्यादिनोपासको जीव
उच्यते। तथा विज्ञानसारथिर्यस्तु मन:प्रग्रहवान्नर:। सोऽध्वन: पारमाप्नोति                तद्विष्णो: परमं पदम् (कठ.1.3.9)        इति        प्राप्यप्राप्तारावभिधीयेते जीवपरमात्मानौ।        इहापि        छायातपौै  (कठ.1.3.1)
इत्यज्ञत्वसर्वज्ञत्वाभ्यां तावेव विशिष्य व्यपदिश्येते।।
अथ स्यात् येयं प्रेते विचिकत्सा मनुष्ये अस्तीत्येके नायमस्तीति चैकेे (कठ.1.1.20) इति जीवस्वरूपयाथात्म्यप्रश्नोपक्रमात्सर्वमिदं प्रकरणं जीवपरमिति प्रतीयते - इति। नैतदेवम्, न हि जीवस्य देहातिरक्तस्यास्तित्वनास्तित्वशङ्कायामयं प्रश्न: तथा सति पूर्ववरद्वयवरणानुपपत्ते:। तथा हि पितुस्सर्ववेदसदक्षणाक्रतुसमाप्तिवेलायां दीयमानदक्षिणावैगुण्येन क्रतुवैगुण्यं मन्यमानेन कुमारेण नचिकेतसा
आस्तिकाग्रेसरेण स्वात्मदानेनापि पितु: क्रतुसाद्गुण्यमिच्छता कस्मैमां दास्यसि (कठ.1.2.4)
इत्यसकृत्पितरं पृष्टवता स्वनिर्बन्धरुष्टपितृवचनान्मृत्युसदनं प्रविष्टेन स्वसदनात्प्रोषुषि यमे तददर्शनात्तत्र
तिस्रो रात्रीरुपोषुषा स्वोपवासभीततत्प्रतिविधानप्रवृत्तमृत्युप्रदत्ते वरत्रये आस्तिक्यातिरेकात्प्रथमेन वरेण स्वात्मानं प्रति पितु: प्रसादो वृत:, एतच्च सर्वं देहातिरक्तात्मानमजानतो नोपपद्यते। द्वितीयेन च
वरेणोत्तीर्णदेहात्मानुभाव्यफलसाधनभूताऽग्निविद्या वृता; तदपि देहातिरक्तात्मानभिज्ञस्य न सम्भवति।
अतस्तृतीयेन वरेण यदिदं व्रियते येयं प्रेते विचिकित्सा मनुष्ये अस्तीत्येके नायमस्तीति चैके । एतद्विद्यामनुशिष्टस्त्वयाहं वराणामेष वरस्तृतीय: (कठ.1.1.20) इति, अत्र परमपुरुषार्थरूप-
ब्रह्मप्राप्तिलक्षणमोक्षयाथात्म्यविज्ञानाय तदुपायभूतपरमात्मोपासनपरावरात्मतत्वजिज्ञासयाऽयं प्रश्न: क्रियते। एवं च येयं प्रेते (कठ.1.1.20) इति न शरीरवियोगमात्राभिप्रायम्,अपि तु सर्वबन्धविनिर्मोक्षाभिप्रायम्। यथा न प्रेत्य संज्ञाऽस्ति (बृ.4.4.12) इति। अयमर्थ:- मोक्षाधिकृते मनुष्ये प्रेते सर्वबन्धविनिर्मुक्ते तत्स्वरूपविषया वादिविप्रतिपत्तिनिमित्ताऽस्तिनास्त्यात्मिका येयं विचिकत्सा, तदपनोदनाय तत्स्वरूपयाथात्म्यं त्वयाऽनुशिष्टोऽहं विद्यां - जानीयाम्- इति। तथा हि बहुधा विप्रतिपद्यन्ते - केचिद्वित्तमात्रस्याऽत्मन: स्वरूपोच्छित्तिलक्षणं मोक्षमाचक्षते। अन्ये वित्तमात्रस्यैव सतोऽविद्यास्तमयम्। अपरे - पाषाणकल्पस्याऽत्मनो ज्ञानाद्यशेषवैशेषिकगुणोच्छेदलक्षणं कैवल्यरूपम्। अपरे तु - अपहतपाप्मानं परमात्मानमभ्युपगच्छन्त: तस्यैवोपाधिसंसर्गनिमित्तजीवभावस्योपाध्यपगमेन तद्भावलक्षणं मोक्षमातिष्ठन्ते।
त्रय्यन्तनिष्णातास्तु निखिलजगदेककारणस्याशेषहेयप्रत्यनीकानन्तज्ञानानन्दैकस्वरूपस्य स्वाभाविकानवधिकातिशयासङ्ख्येय-कल्याणगुणाकरस्य सकलेतरविलक्षणस्य सर्वात्मभूतस्य परस्य
ब्रह्मणश्शरीरतया प्रकारभूतस्यानुकूलापरिच्छिन्नज्ञानस्वरूपस्य परमात्मानुभवैकरसस्य जीवस्यानादिकर्मरूपाविद्या- तिरोहितस्वरूपस्याविद्योच्छेदपूर्वकस्वाभाविकपरमात्मानुभवमेव मोक्षमाचक्षते। तत्र मोक्षस्वरूपं तत्साधनं च त्वत्प्रसादाद्विद्यामिति नचिकेतसा पृष्टो मृत्युस्तस्यार्थस्य दुरवबोधत्वप्रदर्शनेन विविधभोगवितरणप्रलोभनेन चैनं परीक्ष्य योग्यतामभिज्ञाय परावरात्मतत्त्वविज्ञानं परमात्मोपासनं तत्पदप्राप्तिलक्षणं मोक्षं च तं दुर्दर्शं गूढमनुप्रविष्टं (कठ.1.2.12) इत्यारभ्य सोऽध्वन: पारमाप्नोति तद्विष्णो: परमं पदम् (कठ1.3.9) इत्यन्तेनोपदिश्य तदपेक्षितांश्च विशेषानुपदिदेशेति सर्वं समञ्जसम्। अत: परमात्मैवात्तेति सिद्धम्।।12।।
इति श्रीशारीरिकमीमांसाश्रीभाष्ये अत्त्रधिकरणम्।।2।।
MARKER: adhikaranam beginning
श्रीशारीरकमीमांसाभाष्ये अन्तरधिकरणम् ।।3।।
MARKER: sutram beginning
overall_sutram_no:45
sutram_text:अन्तर उपपत्ते:
sutram_index_string:1-2-13
45.        अन्तर उपपत्ते: ।। 1-2-13 ।।
इदमामनन्ति        च्छन्दोगा:        य        एषोऽक्षिणि        पुरुषो        दृश्यते।        एष        आत्मेति        होवाच एतदमृतमभयमेतद्ब्रह्म (छा.4.15.1) इति। तत्र सन्देह: - किमयमक्ष्याधारतया निर्दिश्यमान: पुरुष:
प्रतिबिम्बात्मा, उत चक्षुरिन्द्रियाधिष्ठाता निर्दिश्यमान: पुरुष: प्रतिबिम्बात्मा, उत चक्षुरिन्द्रियाधिष्ठाता देवताविशेष:, उत जीवात्मा, अथ परमात्मा इति। किं युक्तम्? प्रतिबिम्बात्मेति। कुत:?
प्रसिद्धवन्निर्देशात्; दृश्यते इत्यपरोक्षाभिधानाच्च। जीवात्मा वा, तस्यापि हि चक्षुषि विशेषेण सन्निधानात्प्रसिद्धिरुपपद्यते? उन्मीलितं हि चक्षुरुद्वीक्ष्य जीवात्मनश्शरीरे स्थितिगती निश्चिन्वन्ति।
रश्मिभिरेषोऽस्मिन्प्रतिष्ठित: (बृ.7.5.1) इति श्रुतिप्रसिद्ध्या चक्षु:प्रतिष्ठो देवताविशेषो वा; एष्वेव
प्रसिद्धवन्निर्देशोपपत्तेरेषामन्यतम: -
इति प्राप्ते प्रचक्ष्महे - अन्तर उपपत्ते: - अक्ष्यन्तर: परमात्मा। कुत:? एष आत्मेति
होवाचैतदमृतमभयमेतद्ब्रह्मेति एतं संयद्वाम इत्याचक्षते। एतं हि सर्वाणि वामान्यभिसंयन्ति एष
उ एव वामनि:। एष हि सर्वाणि वामानि नयति। एष उ एव भामनि:। एष हि सर्वेषु लोकेषु
भाति (छां.4.15.3) इत्येषां गुणानां परमात्मन्येवोपपत्ते: ।।13।।
MARKER: sutram beginning
overall_sutram_no:46
sutram_text:स्थानादिव्यपदेशाच्च
sutram_index_string:1-2-14
46.        स्थानादिव्यपदेशाच्च ।। 1-2-14।।
चक्षुषि स्थितिनियमनादय: परमात्मन एव यश्चक्षुषि तिष्ठन् (बृ.5-7-18) इत्येवमादौ
व्यपदिश्यन्ते । अतश्च य एषोऽक्षणि पुरुष: (छा.4-15-1) इति स एव प्रतीयते। अत:
प्रसिद्धवन्निर्देशश्च        परमात्मन्युपपद्यते।        तत        एव        दृश्यते        इति        साक्षात्कारव्यपदेशोऽपि योगिभिर्दृश्यमानत्वादुपपपद्यते।।14।।
MARKER: sutram beginning
overall_sutram_no:47
sutram_text:सुखविविशष्टाभिधानादेव च
sutram_index_string:1-2-15
47.        सुखविविशष्टाभिधानादेव च ।। 1-2-15 ।।
इतश्चाक्ष्याधार: पुरुषोत्तम: कं ब्रह्म खं ब्रह्म (छा.4.10.5) इति प्रकृतस्य सुखविशिष्टस्य
ब्रह्मण: उपासनस्थानविधानार्थं संयद्वामत्वादिगुणविधानार्थं च य एषोऽक्षिणि पुरुष: (छा.4-15-1)
इत्यभिधानात्। एवकारो नैरपेक्ष्यं हेतोर्द्योतयति।
नन्वग्निविद्याव्यवधानात् कं ब्रह्म (छा.4.10.5) इति प्रकृतं ब्रह्म नेह सन्निधत्ते। तथा हि अग्नय:,
प्राणो ब्रह्म कं ब्रह्म खं ब्रह्म इति ब्रह्मविद्यामुपदिश्य अथ हैनं गार्हपत्योऽनुशशास (छा.4.11.1)
इत्यारभ्याग्नीनामुपासनमुपदिदिशु:। न चाग्निविद्या ब्रह्मविद्याङ्गमिति शक्यं वक्तुम्; ब्रह्मविद्याफलानन्तर्गत- तद्विरोधिसर्वायु: प्राप्तिसन्तत्यविच्छेदादिफलश्रवणात्। उच्यते - प्राणो ब्रह्म (छा.4.10.5) एतदमृतमभयमेतद् ब्रह्म (छां.4.15.3) इत्युभयत्र ब्रह्मसंशब्दनात्। आचार्यस्तु ते गतिं वक्ता (छा.4.14.1)
इत्यग्निवचनाच्च गत्युपदेशात्पूर्वं ब्रह्मविद्याया असमाप्तेस्तन्मध्यगताग्निविद्या ब्रह्मविद्याङ्गमिति निश्चीयते,
अथ हैनं गार्हपत्योऽनुशशास (छा.4.11.1) इति ब्रह्मविद्याधिकृतस्यैवाग्निविद्योपदेशाच्च। किञ्च
व्याधिभि: प्रतिपूर्णोऽस्मि (छा.4.10.3) इति ब्रह्मप्राप्तिव्यतिरिक्तनानाविधकामोपहतिपूर्वक- गर्भजन्मजरामरणादिभवभयोपतप्ताय उपकोसलाय एषा सोम्य तेऽस्मद्विद्याऽऽत्मविद्या च (छां.4.14.1)
इति समुच्चित्योपदेशान्मोक्षैकफलात्मविद्याङ्गत्वमग्निविद्याया: प्रतीयते। एवं चाङ्गत्वेऽवगते सति
फलानुकीर्तनमर्थवाद इति गम्यते। न चात्र मोक्षविरोधिफलं किञ्चिच्छÜयते, अपहते पापकृत्यां लोकी
भवति सर्वमायुरेति ज्योग्जीवति नास्यावरपुरुषा: क्षीयन्ते उप वयन्तं भुञ्जामोऽस्मिंश्च लोकेऽमुष्मिंश्च
(छां.4.13.2) इत्यमीषां फलानां मोक्षाधिकृतस्यानुगुणत्वात्। अपहते पापकृत्याम् - ब्रह्मप्राप्तिविरोधि
पापं कर्मापहन्ति। लोकी भवति -        तद्विरोधिनि पापे निरस्ते ब्रह्मलोकं प्राप्नोति। सर्वमायुरेति -
व्याध्यादिभिरनुपहतो यावद्ब्रह्मप्राप्ति जीवति। नास्यावरपुरुषा: क्षीयन्ते - अस्य शिष्यप्रशिष्यादय:
पुत्रपौत्रादयोऽपि ब्रह्मविद एव        भवन्ति। नास्याब्रह्मवित्कुले भवति (मु.3.2.9) इति च श्रुत्यन्तरे
ब्रह्मविद्याफलत्वेन श्रूयते। उप वयन्तं भुञ्जामोऽस्मिंश्च लोकेऽमुष्मिंश्च - वयम् अग्नयस्तमेनमुपभुञ्जाम:
-        यावद्ब्रह्मप्राप्ति        विघ्नेभ्य:        परिपालयाम        इति।        अतोऽग्निविद्याया        ब्रह्मविद्याङ्गत्वेन तत्सिन्नधानाविरोधात्सुखविशिष्टं प्रकृतमेव ब्रह्मोपासनस्थानविधानार्थं गुणविधानार्थं चोच्यते।
ननु आचार्यस्तु ते गतिं वक्ता (छा.4.5.1) इति गतिमात्रपरिशेषणादाचार्येण गतिरेवोपदेश्येति गम्यते; तत्कथं स्थानगुणविध्यर्थतोच्यते । तदभिधीयते आचार्यस्तु ते गतिं वक्ता (छा.4.5.1)
इत्यस्यायमभिप्राय: - ब्रह्मविद्यामनुपदिश्य प्रोषुषि गुरौ तदलाभादनाश्वासं उपकोसलमुज्जीवयितुं स्वपरिचरणप्रीता गार्हपत्यादयो गुरोरग्नयस्तस्मै ब्रह्मस्वरूपमात्रं तदङ्गभूतां चाग्निविद्यामुपदिश्य आचार्याद्धैव विद्या विदिता साधिष्ठं प्रापत् (छां.4.9.3) इति श्रुत्यर्थमालोच्य साधुतमत्वप्राप्त्यर्थमाचार्य एवास्य संयद्वामत्वादिगुणकं ब्रह्म तदुपासनस्थानमर्चिरादिकां च गतिमुपदिशत्विति मत्वा आचार्यस्तु ते गतिं
वक्ता (छां.4.14.1) इत्यवोचन्। गतिग्रहणमुपदेश्यविद्याशेषप्रदर्शनार्थम्। अत एवाचार्योऽपि अहं तु ते तद्वक्षामि यथा पुष्करपलाश आपो न श्लिष्यन्ते एवमेवंविदि पापं कर्म न श्लिष्यते (छां.4.14.3) इत्युपक्रम्य संयद्वामत्वादिकल्याणगुणविशिष्टं ब्रह्माक्षिस्थानोपास्यमर्चिरादिकां च गतिमुपदिदेश।
अत: कं ब्रह्म खं ब्रह्म (छा.4.10.5) इति सुखविशष्टस्य प्रकृतस्यैव ब्रह्मणोऽत्राभिधानात्
अयमक्ष्याधार: परमात्मा।।15।।
ननु च कं ब्रह्म खं ब्रह्मम (छां.4.10.5) इति परं ब्रह्माभिहितमिति कथमवगम्यते, यस्येह
अक्ष्याधारतयाऽभिधानं ब्रूषे; यावता कं ब्रह्म खं ब्रह्म (छां.4.10.5) इति प्रसिद्धाकाशलौकिकसुखयोरेव
ब्रह्मदृष्टिर्विधीयत इति प्रतिभाति, नाम ब्रह्म (छां.7.1.5), मनो ब्रह्म (छां.7.3.2) इत्यादिवचनसारूप्यात्। तत्राह -
MARKER: sutram beginning
overall_sutram_no:48
sutram_text:अत एव च स ब्रह्म
sutram_index_string:1-2-16
48. अत एव च स ब्रह्म।। 1-2-16 ।।
यतस्तत्र यदेव कं तदेव खम् (छा.4.10.5) इति सुखविशष्टस्याकाशस्याभिधानम्, अत एव स्वशब्दाभिधेयस्स: आकाश: परं ब्रह्म। एतदुक्तं भवति - अग्निभि: प्राणो ब्रह्म कं ब्रह्म खं ब्रह्म (छां.4.10.5) इत्युक्ते उपकोसल उवाच विजानाम्यहं यत्प्राणो ब्रह्म कं च तु खं च न विजानामि (छां.4.10.5) इति।।
अस्यायमभिप्राय: - न तावत्प्राणादिप्रतीकोपासनमग्निभिरभिहितम्, जन्मजरामरणादिभवभयभीतस्य
मुमुक्षोर्ब्रह्मोपदेशाय प्रवृत्तत्वात्। अतो ब्रह्मैवोपास्यमुपदिष्टम्। तत्र प्रसिद्धै: प्राणादिभिस्समानाधिकरणं
ब्रह्म निर्दिष्टम्; तेषु च प्राणविशिष्टत्वं जगद्विधरणयोगेन वा प्राणशरीरतया प्राणस्य नियन्तृत्वेन वा
ब्रह्मण उपपद्यत इति विजानाम्यहं यत्प्राणो ब्रह्म (छा.4.10.5) इत्युक्तवान्। तथा सुखाकाशयोरपि
ब्रह्मण:        शरीरतया        तन्नियाम्यत्वेन        विशेषणत्वम्;        उतान्योन्यव्यवच्छेदकतया        निरतिशयानन्दरूप-
ब्रह्मस्वरूपसमर्पणपरत्वेन वा; तत्र पृथग्भूतयोश्शरीरतया विशेषणत्वे वैषयिकसुखभूताकाशयोर्नियामकत्वं
ब्रह्मणस्स्यादिति स्वरूपावगतिर्न स्यात् अन्योन्यव्यवच्छेदकत्वेऽपरिच्छन्नानन्दैकस्वरूपत्वं ब्रह्मणस्स्यादित्यन्यतर-
प्रकारनिर्दिधारयिषया कं च तु खं च न विजानामि (छा.4.10.5) इत्युक्तवान्। उपकोसलस्येममाशयं जानन्तोऽग्नय:  यद्वा  व  कं  तदेव  खं  यदेव  खं तदेव  कम्  (छा.4.15.5)  इत्यूचिरे।
ब्रह्मणस्सुखरूपत्वमेवापरिच्छिन्नमित्यर्थ:। अत: प्राणशरीरतया प्राणविशिष्टं यद्ब्रह्म, तदेवापरिच्छन्नसुखरूपं चेति निगमितम् - प्राणं च हास्मै तदाकाशं चोचु: (छां.4.10.5) इति। अत: कं ब्रह्म खं ब्रह्म
(छां.4.10.5)        इत्यत्रापरिच्छिन्नसुखं        ब्रह्म        प्रतिपादितमिति        परं        ब्रह्मैव        तत्र        प्रकृतम्,        तदेव चात्राक्ष्याधारतयाऽभिधीयत इत्यक्ष्याधार: परमात्मा।। 16।।
MARKER: sutram beginning
overall_sutram_no:49
sutram_text:श्रुतोपनिनषत्कगत्यभिधानाच्च
sutram_index_string:1-2-17
49.        श्रुतोपनिनषत्कगत्यभिधानाच्च ।। 1-2-17 ।।
श्रुतोपनिषत्कस्य - अधिगतपरमपुरुषयाथात्म्यस्यानुसन्धेयतया श्रुत्यन्तरप्रतिपाद्यमाना अर्चिरादिका गतिर्या, तामपुनरावृत्तिलक्षणपरमपुरुषप्राप्तिकरीमुपकोसलायाक्षिपुरुषं श्रुतवते तेऽर्चिषमेवाभिसम्भवन्ति
अर्चिषोऽहरह्न आपूर्यमाणपक्षम् (छां 4.15.5) इत्यारभ्य चन्द्रमसो विद्युतं तत्पुरुषोऽमानवस्स
एनान्ब्रह्म गमयत्येष देवपथो ब्रह्मपथ एतेन प्रतिपद्यमाना इमं मानवमावर्तं नावर्तन्ते (छां.4.15.5)
इत्यन्तेनोपदिशति। अतोऽप्ययमक्षिपुरुष: परमात्मा।।17।।
MARKER: sutram beginning
overall_sutram_no:50
sutram_text:अनवस्थितेरसम्भवाच्च नेतर:
sutram_index_string:1-2-18
50.        अनवस्थितेरसम्भवाच्च नेतर: ।। 1-2-18 ।।
प्रतिबिम्बादीनामक्षिणि नियमेनानवस्थानादमृतत्वादीनां च निरुपाधिकानां तेष्वसम्भवान्न परमात्मन
इतर: छायादि: अक्षिपुरुषो भवितुमर्हति। प्रतिबिम्बस्य तावत्पुरुषान्तरसन्निधानायत्तत्वान्न नियमेनावस्थानसम्भव:। जीवस्यापि सर्वेन्द्रियव्यापारानुगुणत्वाय सर्वेन्द्रियकन्दभूते स्थानविशेषे वृत्तिरिति चक्षुषि  नावस्थानम्।  देवतायाश्च  रश्मिभिरेषोऽस्मिन्  प्रतिष्ठित:  (छा.7.5.10)  इति
रश्मिद्वारेणावस्थानवचनाद्देशान्तरावस्थितस्यापीन्द्रियाधिष्ठानोपपत्ते: न चक्षुष्यवस्थानम्। सर्वेषामेवैषां निरुपाधिकामृतत्वादयो न सम्भवन्त्येव। तस्मादक्षिपुरुष: परमात्मा।। 18।।
इति श्रीशारीरकमीमांसाभाष्ये अन्तरधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अन्तर्याम्यधिकरणम्।।4।।
स्थानादिव्यपदेशाच्च (ब्र.सू.1.2.14) इत्यत्र यश्चक्षुषि तिष्ठन् (बृ.5.7.18) इत्यादिना
प्रतिपाद्यमानं चक्षुषि स्थितिनियमनादिकं परमात्मन एवेति        सिद्धं कृत्वाऽक्षिपुरुषस्य परमात्मत्वं साधितम्? इदानीं तदेव समर्थयते-
MARKER: sutram beginning
overall_sutram_no:51
sutram_text:अन्तर्याम्यधिदैवाधिलोकादिषु तद्धर्मव्यपदेशात्
sutram_index_string:1-2-19
51.        अन्तर्याम्यधिदैवाधिलोकादिषु तद्धर्मव्यपदेशात् ।। 1-2-19।।
काण्वा माध्यन्दिनाश्च वाजसनेयिनस्समामनन्ति य: पृथिव्यां तिष्ठन् पृथिव्या अन्तरो यं
पृथिवी न वेद यस्य पृथिवी शरीरं य: पृथिवीमन्तरो यमयत्येष त आत्माऽन्तर्याम्यमृत:
(बृ.5.7.3), य: पृथिव्यां तिष्ठन् पृथिव्या अन्तरो यं पृथिवीं न वेद यस्य पृथिवी शरीरं य:
पृथिवीमन्तरो यमयत्वेष त आत्माऽन्तर्याम्यमृत: इति। एवमम्ब्वग्न्यन्तरिक्षवाय्वादित्य- द्विचन्द्रतारकाकाशतमस्तेजस्सु दैवेषु च सर्वेषु भूतेषु प्राणवाक्चक्षुश्श्रोत्रमनस्त्वग्विज्ञानरेतस्स्वात्मात्मीयेषु च तिष्ठन्तं तत्तदनन्तरभूतं तत्तदवेद्यं तत्तच्छरीरकं तत्तद्यमयन्तं कञ्चिन्निर्दिश्य एष त आत्माऽन्तर्याम्यमृत: (बृह.5.7) इत्युपदिश्यते। माध्यिन्दनपाठे तु यस्सर्वेषु लोकेषु तिष्ठन् (बृ.5.7) यस्सर्वेषु वेदेषुु (बृ.5.6.23) यस्सर्वेषु यज्ञेषु (बृ.5.7.23) इति च पर्याया:। यो विज्ञाने तिष्ठन् (बृ.5.7)
इत्यस्य पर्यायस्य स्थाने य आत्मनि तिष्ठन् (बृ.5.7.23) इति पर्याय:। स त आत्माऽन्तर्याम्यमृत:
(बृ.5.7.23) इति च विशेष:। तत्र संशय्यते - किमयमन्तर्यामी प्रत्यगात्मा, उत परमात्मा - इति।
कि युक्तम्? प्रत्यगात्मेति। कुत:? वाक्यशेषे द्रष्टा श्रोता (बृ.5.7.23) इति करणायत्तज्ञानताश्रुते:। एवं द्रष्टुरेवान्तर्यामित्वोपदेशात्, नान्योऽतोऽस्ति द्रष्टा (बृ.5.7.23) इति द्रष्ट्रन्तरनिषेधाच्चेति।
एवं  प्राप्तेऽभिधीयते  -  अन्तर्याम्यधिदैवाधिलोकादिषु  तद्धर्मव्यपदेशात्  -
अधिदैवाधिलोकादिपदचिह्नितेषु वाक्येषु श्रूयमाणोऽन्तर्याम्यपहतपाप्मा परमात्मा नारायण:। काण्वपाठसिद्धेभ्योऽधिदैवादिमद्भ्यो वाक्येभ्योऽधिकान्यधिलोकादिमन्ति वाक्यानि माध्यन्दिनपाठे सन्तीति ज्ञापनार्थमधिदैवाधिलोकादिष्वित्युभयोरुपादानम्। तदेवमुभयेष्वपि वाक्येष्वन्तर्यामी परमात्मेत्यर्थ:। कुत:? तद्धर्मव्यपदेशात्; परमात्मधर्मो ह्ययम्, यदेक एव सन् सर्वलोकसर्वभूतसर्वदेवादीन्नियमयतीति। तथा
उद्दालकप्रश्न: - य इमं च लोकं परं च लोकं सर्वाणि च भूतानि योऽन्तरो यमयति
(बृ.5.7.1) इत्युपक्रम्य तमन्तर्यामिणं ब्रूहि (बृ.5.7.1) इति, तस्य चोत्तरम् य: पृथिव्यां तिष्ठन् (बृ.5.7.3) इत्यारभ्योक्तम्। तदेतत्सर्वाल्लोकान् सर्वाणि च भूतानि सर्वान् देवान् सर्वान्वेदान् सर्वांश्च यज्ञानन्त: प्रविश्य सर्वप्रकारनियमनम्, सर्वशरीरतया सर्वस्यात्मत्वं च सर्वज्ञात्सत्यसङ्कल्पात्
पुरुषोत्तमादन्यस्य न सम्भवति। तथाहि अन्त:प्रविष्टश्शास्ता जनानां सर्वात्मा (तै.आर.11.20)
तत्सृष्ट्वा, तदेवानुप्राविशत्, तदनुप्रविश्य, सच्च त्यच्चाभवत् (तै.आन.3.6.) इत्यादीन्यौपनिषदानि
वाक्यानि परमात्मन एव सर्वस्य प्रशासितृत्वं सर्वस्याऽत्मत्वं इत्यादीनि वदन्ति। तथा सुबालोपिनषदि नैवेह किञ्चनाग्र आसीदमूलमनाधारमिमा: प्रजा: प्रजायन्ते दिव्यो देव एको नारायण:। चक्षुश्च द्रष्टव्यं च नारायण:। श्रोत्रं च श्रोतव्यं च नारायण: (सुबा.6) इत्यारभ्य अन्तश्शरीरे निहितो गुहायामज एको नित्य: यस्य पृथिवी शरीरं य: पृथिवीमन्तरे सञ्चरन् यं पृथिवी न
वेद यस्यापश्शरीरम् (सुबा.6) इत्यादि, यस्य मृत्युश्शरीरं यो मृत्युमन्तरे सञ्चरन्यं मृत्युर्न वेद
एष सर्वभूतान्तरात्माऽपहतपाप्मा दिव्यो देव एको नारायण: (सुबा.6) इति परस्यैव ब्रह्मणस्सर्वात्मत्वं सर्वशरीरत्वं सर्वस्य नियन्तृत्वं च प्रतिपाद्यते। स्वाभाविकं चामृतत्वं परमात्मन एव धर्म:। न च
परस्यात्मन: करणायत्तं द्रष्टृत्वादिकम्; अपितु स्वभावत एव सर्वज्ञत्वात्सत्यसङ्कल्पत्वाच्च स्वत एव। तथाच श्रुति: पश्यत्यचक्षुस्स शृणोत्यकर्ण: अपाणिपादो जवनो ग्रहीता (श्वे.3.19) इति। न च दर्शनश्रवणादिशब्दाश्चक्षुरादिकरणजन्मनो ज्ञानस्य वाचका:; अपि तु रूपादिसाक्षात्कारस्य। स च रूपादिसाक्षात्कार: कर्मतिरोहितस्वाभाविकज्ञानस्य जीवस्य चक्षुरादिकरणजन्मा; परस्य तु स्वत एव। नान्योऽतोऽस्ति द्रष्टा (बृ.5.7.23) इत्येतदपि पूर्ववाक्योदितान्नियन्तुर्द्रष्टुरन्यो द्रष्टा नास्तीति
वदति।  यं  पृथिवी  न  वेद  (सुबा.7)  यमात्मा  न  वेद  (सुबा.7)  इत्येवमादिभिर्वाक्यै:
पृथिव्यात्मादिनियाम्यैरनुपलभ्यमान एव नियमयतीति यत्पूर्वमुक्तम्, तदेव अदृष्टो द्रष्टा अश्रुतश्श्रोता
(बृ.5.7.23) इति निगमय्य नान्योऽतोऽस्ति द्रष्टा (बृ.5.7.23) इत्यादिना तस्य नियन्तुर्नियन्त्रन्तरं
निषिध्यते। एष त आत्मा (बृह.5.7.23) स त आत्मा इति च त इति व्यतिरेकविभक्तिनिर्दिष्टस्य जीवस्यात्मतयोपदिश्यमानोऽन्तर्यामी न प्रत्यगात्मा        भवितुमर्हति।।19।।
MARKER: sutram beginning
overall_sutram_no:52
sutram_text:न च स्मार्तमतद्धर्माभिलापाच्छारीरश्च
sutram_index_string:1-2-20
52.        न च स्मार्तमतद्धर्माभिलापाच्छारीरश्च ।। 1-2-20 ।।
स्मार्तं प्रधानम्। शारीर: जीव:। स्मार्तं च शारीरश्च नान्तर्यामी, अतद्धर्माभिलापात्- तयोरसम्भावितधर्माभिलापात्। स्वभावत एव सर्वस्य द्रष्टृत्वम्, सर्वस्य नियन्तृत्वम्, सर्वस्याऽत्मत्वम्,
स्वत        एवामृतत्वं        च        तयोर्न        सम्भावनागन्धमर्हति।        एतदुक्तं        भवति - यथा        स्मार्तमचेतनं
सर्वज्ञत्वनियन्तृत्वसर्वात्मत्वादिकं नार्हति, तथा जीवोऽपि, अतद्धर्मत्वात् इति।।
अमीषां गुणानां परमात्मन्यन्वय:, प्रत्यगात्मनि व्यतिरेकश्च सूत्रद्वयेन दर्शित:।।20।। निरपेक्षं च हेत्वन्तरमाह -
MARKER: sutram beginning
overall_sutram_no:53
sutram_text:उभयेऽपि हि भेदेनैनमधीयते
sutram_index_string:1-2-21
53. उभयेऽपि हि भेदेनैनमधीयते ।। 1-2-21 ।।
उभये - माध्यिन्दना: काण्वाश्च, अन्तार्यामिणो नियाम्यत्वेन वागादिभिरचेतनैस्समम् एनं
शारीरमपि विभज्याधीयते - य आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरं य आत्मानमन्तरो यमयति स त आत्माऽन्तर्याम्यमृत: (बृृ.5.7.22) इति माध्यन्दिना:, यो विज्ञाने तिष्ठन् (बृ.5.7.22) इत्यादि च काण्वा:, परमात्मनियाम्यतया तस्माद्विलक्षणत्वेनैनमधीयत
इत्यर्थ:। अतोऽन्तर्यामी प्रत्यगात्मनो विलक्षणोऽपहतपाप्मा परमात्मा नारायण इति सिद्धम्।।21।।
इति श्रीशारीरकमीमांसाभाष्ये अन्तर्याम्यिधकरणम्।।4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अदृश्यत्वादिगुणकाधिकरणम्।।
MARKER: sutram beginning
overall_sutram_no:54
sutram_text:अदृश्यत्वादिगुणको धर्मोक्ते:
sutram_index_string:1-2-22
54.        अदृश्यत्वादिगुणको धर्मोक्ते: ।। 1-2-22 ।।
आथर्वणिका अधीयते अथ परा यया तदक्षरमधिगम्यते, यत्तदद्रेश्यमग्राह्यमगोत्रमवर्णमचक्षुश्श्रोत्रं तदपाणिपादम्। नित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीरा: (मु.1.1.5,6) इति; तथोत्तरत्र अक्षरात्परत: पर: (मु.2.1.2) इति। तत्र सन्दिह्यते - किमिहादृश्यत्वादिगुणकमक्षरमक्षरात्परत: परश्च प्रकृतिपुरुषौ, अथोभयत्र परमात्मैव - इति। किं
प्राप्तम्? प्रकृतिपुरुषाविति। कुत:? अस्याक्षरस्य अदृष्टो द्रष्टा (बृ.5.7.23) इत्यादाविव न द्रष्टृत्वादिश्चेतनधर्मविशेष इह श्रूयते, अक्षरात्परत: पर: (मु.2.1.2) इति च सर्वस्माद्विकारात्परभूतादक्षरादस्मात्पर: क्षेत्रज्ञसमष्टिपुरुष: प्रतिपाद्यते।
एतदुक्तं        भवति - रूपादिमत्स्थूलरूपाचेतनपृथिव्यादिभूताश्रयं दृश्यत्वादिकं        प्रतिषिध्यमानं
पृथिव्यादिसजातीयसूक्ष्मरूपाचेतनमेवोपस्थापयति, तच्च प्रधानमेव। तस्मात्परत्वं च समिष्टपुरुषस्यैव
प्रसिद्धम्। तदधिष्ठितं च प्रधानं महदादिविशेषपर्यन्तं विकारजातं प्रसूत इति तत्र दृष्टान्ता उपन्यस्यन्ते यथोर्णनाभिस्सृजते गृह्णते च यथा पृथिव्यामोषधयस्सम्भवन्ति। यथा सत: पुरुषात्केशलोमानि तथाऽक्षरात्सम्भवतीह विश्वम् (मुण्ड.1.1.7) इति। अतोऽस्मिन् प्रकरणे प्रधानपुरुषावेव प्रतिपाद्येते
एवं प्राप्ते ब्रूम: - अदृश्यत्वादिगुणको धर्मोक्ते: - अदृश्यत्वादिगुणकोऽक्षरात्परत: परश्च
परमपुरुष एव; कुत:? तद्धर्मोक्ते: यस्सर्वज्ञस्सर्ववित् (मु.1.1.9) इत्यादिना सर्वज्ञत्वादिकास्तस्यैव धर्मा उच्यन्ते; तथा हि यया तदक्षरमिधगम्यते (मु.1.1.5) इत्यादिना अदृश्यत्वादिगुणकमक्षरमभिधाय
अक्षरात्सम्भवतीह विश्वम् (मु.1.1.7) इति तस्माद्विश्वसम्भवं चाभिधाय यस्सर्वज्ञस्सर्विविद्यस्य ज्ञानमयं तप:। तस्मादेतद्ब्रह्म नाम रूपमन्नं च जायते (मु.1.1.9) इति भूतयोनेरक्षरस्य सर्वज्ञत्वादि: प्रतिपाद्यते। पश्चात्, अक्षरात्परत: पर: (मु.2.1.2) इति च प्रकृतमदृश्यत्वादिगुणकं
भूतयोन्यक्षरं सर्वज्ञमेव परत्वेन व्यपदिश्यते। अत: अक्षरात्परत: पर: (मु.2.1.2) इत्यक्षरशब्द:
पञ्चम्यन्त: प्रकृतमदृश्यत्वादिगुणकमक्षरं नाभिधत्ते, तस्य सर्वज्ञस्य विश्वयोनेस्सर्वस्मात्परत्वेन तस्मादन्यस्य
परत्वासम्भवात्। अतोऽत्राक्षरशब्दो भूतसूक्ष्ममचेतनं ब्रूते।।22।।
इतश्च न प्रधानपुरुषौ
MARKER: sutram beginning
overall_sutram_no:55
sutram_text:विशेषणभेदव्यपदेशाभ्याञ्च नेतरौ
sutram_index_string:1-2-23
55.        विशेषणभेदव्यपदेशाभ्याञ्च नेतरौ ।। 1-2-23 ।।
विशिनष्टि हि प्रकरणं - प्रधानाच्च पुरुषाच्च भूतयोन्यक्षरं व्यावर्तयतीत्यर्थ:; एकविज्ञानेन सर्वविज्ञानप्रतिज्ञोपपादनादिभि:। तथा ताभ्यामक्षरस्य भेदश्च व्यपदिश्यते। अक्षरात्परत: पर: (मुण्ड.2.1.2)
इत्यादिना। तथाहि - स ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह (मु.1.1.1) इति सर्वविद्याप्रतिष्ठाभूता ब्रह्मविद्या प्रक्रान्ता; परविद्यैव च सर्वविद्याप्रतिष्ठा; तामिमां सर्वविद्याप्रतिष्ठां विद्यां चतुर्मुखाथर्वादिगुरुपरम्परयाऽङ्गिरसा प्राप्तां जिज्ञासु: शौनको ह वै महाशालोऽङ्गिरसं विधिवदुपसन्न: पप्रच्छ कस्मिन्नु भगवो विज्ञाते सर्वमिदं विज्ञातं भवति (मु.1.1.3) इति
ब्रह्मविद्यायास्सर्वविद्याश्रयत्वाद्ब्रह्मविज्ञानेन सर्वं विज्ञातं भवतीति कृत्वा ब्रह्मस्वरूपमनेन पृष्टम् । तस्मै स होवाच. द्वे विद्ये वेदितव्ये इति ह स्म यद्ब्रह्मविदो वदन्ति परा चैवापरा च (बृह.6.4.22) इति। ब्रह्मप्रेप्सुना द्वे विद्ये वेदितव्ये - ब्रह्मविषये परोक्षापरोक्षरूपे द्वे विज्ञाने उपादेये
इत्यर्थ:। तत्र परोक्षं शास्त्रजन्यं ज्ञानम्, अपरोक्षं योगजन्यम्, तयोर्ब्रह्मप्राप्त्युपायभूतमपरोक्षं ज्ञानम्;
तच्च भक्तिरूपापन्नम्, यमेवैष वृणुते तेन लभ्य: (मुण्ड.3.2.3) इत्यत्रैव विशेष्यमाणत्वात्, तदुपायश्चागमजन्यं विवेकादिसाधनसप्तकानुगृहीतं ज्ञानम्, तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन (बृह.6.4.22) इति श्रुते:। आह च भगवान्पराशर: तत्प्राप्तिहेतुर्ज्ञानं च कर्म चोक्तं महामुने। आगमोत्थं विवेकाच्च द्विधा ज्ञानं तथोच्यते (वि.पु.6.5.60) इति। तत्रापरा ऋग्वेदो यजुर्वेद:(मु.1.1.5) इत्यादिना धर्मशास्त्राणि (मु.1.1.5) इत्यन्तेन आगमोत्थं
ब्रह्मसाक्षात्कारहेतुभूतं परोक्षज्ञानमुक्तम्। साङ्गस्य सेतिहासपुराणस्य सधर्मशास्त्रस्य समीमांसस्य वेदस्य
ब्रह्मज्ञानोत्पत्तिहेतुत्वात् अथ परा यया तदक्षरमिधगम्यते (मु.1.1.5) इत्युपासनाख्यं ब्रह्मसाक्षात्कारलक्षणं
भक्तिरूपापन्नं ज्ञानम् यत्तदद्रेश्यमग्राह्यम् इत्यादिना परोक्षापरोक्षरूपज्ञानद्वयविषयस्य परस्य ब्रह्मण: स्वरूपमुच्यते । यथोर्णनाभिस्सृजते गृह्णते च (मु.1.1.7) इत्यादिना यथोक्तस्वरूपात्परस्मात्
ब्रह्मणोऽक्षरात्कृत्स्नस्य चेतनाचेतनात्मकप्रपञ्चस्य उत्पत्तिरुक्ता; विश्वमिति वचनान्नाचेतनमात्रस्य । तपसा चीयते ब्रह्म ततोऽन्नमभिजायते। अन्नात्प्राणो मनस्सत्यं लोका: कर्मसु चामृतम् (मु.1.1.8) इति ब्रह्मणो विश्वोत्पत्तिप्रकार उच्यते । तपसा - ज्ञानेन, यस्य ज्ञानमयं तप: (मु..1.1.9) इति वक्ष्यमाणत्वात्; चीयते उपचीयते; बहु स्याम् (छा.6.2.3, तै.आन.6) इति
सङ्कल्परूपेण ज्ञानेन ब्रह्म सृष्ट्युन्मुखं भवतीत्यर्थ:। ततोऽन्नमभिजायते - अद्यत इत्यन्नम्, विश्वस्य
भोक्तृवर्गस्य भोग्यभूतं भूतसूक्ष्ममव्याकृतं परस्माद्ब्रह्मणो जायत इत्यर्थ: । प्राणमन: प्रभृति च स्वर्गापवर्गरूपफलसाधनभूतकर्मपर्यन्तं सर्वं विकारजातं तस्मादेव जायते। यस्सर्वज्ञस्सर्ववित् (मु.1.1.9)
इत्यादिना  सृष्ट्युपकरणभूतं  सार्वज्ञ्यसत्यसङ्कल्पत्वादिकमुक्तम्।  सर्वज्ञात्सत्यसङ्कल्पात्
परस्माद्ब्रह्मणोऽक्षरादेतत् कार्याकारं ब्रह्म नामरूपविभक्तं भोक्तृभोग्यरूपं च जायते। तदेतत्सत्यम् (मु.1.2.1) इति परस्य ब्रह्मणो निरुपाधिकसत्यत्वमुच्यते। मन्त्रेषु कर्माणि कवयो यान्यपश्यंस्तानि त्रेतायां बहुधा सन्ततानि। तान्याचरत नियतं सत्यकामा: (मु.1.2.1) इति सार्वज्ञ्यसत्यसङ्कल्पत्वादिकल्याणगुणाकरमक्षरं पुरुषं स्वतस्सत्यं कामयमानास्तत्प्राप्तये फलान्तरेभ्यो विरक्ता ऋग्यजुस्सामाथर्वसु कविभिर्दृष्टानि वर्णाश्रमोचितानि त्रेताग्निषु बहुधा सन्ततानि कर्माण्याचरतेति एष व: पन्था: (मु.1.2.1) इत्यारभ्य एष व: पुण्यस्सुकृतो ब्रह्मलोक: (मुण्ड.1.2.6) इत्यन्तेन कर्मानुष्ठानप्रकारं, श्रुतिस्मृतिचोदितेषु कर्मस्वेकतरकर्मवैधुर्येऽपीतरेषामनुष्ठितानामपि निष्फलत्वम्,
अयथानुष्ठितस्य चाननुष्ठितसमत्वम् अभिधाय प्लवा ह्येते अदृढा यज्ञरूपा अष्टादशोक्तमवरं येषु
कर्म। एतच्छ्रेयो येऽभिनन्दन्ति मूढा जरामृत्यू ते पुनरेवापि यन्ति (मु.1.2.7) इत्यादिना
फलाभिसन्धिपूर्वकत्वेन ज्ञानविधुरतया चावरं कर्माचरतां पुनरावृत्तिमुक्त्वा तपश्श्रद्धे ये ह्युपवसन्ति
(मुण्ड.1.2.11) इत्यादिना पुनरपि फलाभिसन्धिरहितं ज्ञानिनानुष्ठितं कर्म ब्रह्म प्राप्तये भवतीति
प्रशस्य परीक्ष्य लोकान् (मुण्ड.1.2.12) इत्यादिना केवलकर्मफलेषु विरक्तस्य यथोदित कर्मानुगृहीतं
ब्रह्मप्राप्त्युपायभूतं ज्ञानं जिज्ञासमानस्य च आचार्योपसदनं विधाय तदेतत्सत्यं यथा सुदीप्तात्
(मुण्ड.2.1.1) इत्यादिना,        सोऽविद्याग्रन्थिं विकिरतीह सोम्य (मुण्ड.2.1.10) इत्यन्तेन पूर्वोक्तस्याक्षरस्य
भूतयोने: परस्य ब्रह्मण: परमपुरुषस्यानुक्तैस्स्वरूपगुणैस्सह सर्वभूतान्तरात्मतया विश्वशरीरत्वेन विश्वरूपत्वम्, तस्माद्विश्वसृष्टिं च विस्पष्टमभिधाय आविस्सन्निहितम् (मु.2.2.1) इत्यादिना तस्यैवाक्षरस्याव्याकृतात्परतोऽपि
पुरुषात्परभूतस्य परस्य ब्रह्मण: परमव्योम्नि प्रतिष्ठितस्यानवधिकातिशयानन्दस्वरूपस्य हृदयगुहायामुपासनप्रकारं
उपासनस्य च परभक्तिरूपत्वमुपासीनस्याविद्याविमोकपूर्वकं ब्रह्मसमं ब्रह्मानुभवफलं चोपिदश्योपसंहृतम्।
अत एवं विशेषणाद्भेदव्यपदेशाच्च नास्मिन्प्रकरणे प्रधानपुरुषौ प्रतिपाद्येते।।
भेदव्यपदेशोऽपि हि ताभ्यां परस्य ब्रह्मणोऽत्र विद्यते। दिव्यो ह्यमूर्त: पुरुषस्सबाह्याभ्यन्तरो ह्यज:। अप्राणो ह्यमनाश्शुभ्रो ह्यक्षरात्परत: पर: (मु.2.1.2) इत्यादिभि: अक्षरादव्याकृतात्परो यस्समष्टिपुरुष: तस्मादपि परभूतोऽदृश्यत्वादिगुणकोऽक्षरशब्दाभिहित: परमात्मेत्यर्थ:। अश्नुत इति वा, न क्षरतीति वाऽक्षरम्। तदव्याकृतेऽपि स्वविकारव्याप्त्या वा महदादिवन्नामान्तराभिलापयोग्य- क्षरणाभावाद्वाऽक्षरत्वं कथिञ्चदुपपद्यते।।23।।
MARKER: sutram beginning
overall_sutram_no:56
sutram_text:रूपोपन्यासाच्च
sutram_index_string:1-2-24
56.        रूपोपन्यासाच्च ।। 1-2-24 ।।
अग्निर्मूर्धा चक्षुषी चन्द्रसूर्यौ दिशश्श्रोत्रे वाग्विवृताश्च वेदा: । वायु: प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा  (मु.2.1.4) इतीदृशं रूपं सर्वभूतान्तरात्मन:
परमात्मन एव सम्भवति; अतश्च परमात्मा।।24।।
इति श्रीशारीरकमीमांसाभाष्ये अदृश्यत्वादिगुणकाधिकरणम् ।।5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये वैश्वानराधिकरणम्।।6।।
MARKER: sutram beginning
overall_sutram_no:57
sutram_text:वैश्वानरस्साधारणशब्दविशेषात्
sutram_index_string:1-2-25
57.        वैश्वानरस्साधारणशब्दविशेषात् ।। 1-2-25 ।।
इदमामनन्ति च्छन्दोगा: आत्मानमेवेमं वैश्वानरं सम्प्रत्यध्येषि तमेव नो ब्रूहि (छां.5.11.6)
इति प्रक्रम्य यस्त्वेतमेवं प्रादेशमात्रमभिविमानमात्मानं वैश्वानरमुपास्ते (छा.5.18.1) इति। तत्र सन्देह: - किमयं वैश्वानर आत्मा, परमात्मेति शक्यनिर्णय:, उत न - इति। किं प्राप्तम्
अशक्यनिर्णय इति। कुत:? वैश्वानरशब्दस्य चतुष्वर्थेषु प्रयोगदर्शनात् - जाठराग्नौ तावत् अयमग्निर्वैश्वानरो
येनेदमन्नं पच्यते यदिदमद्यते तस्यैष घोषो भवति यावदेतत्कर्णावपिधाय शृणोति स यदोत्क्रमिष्यन्भवति नैनं घोषं शृणोति (बृ.7.9.1) इति; महाभूततृतीये च विश्वस्मा अग्नं भुवनाय देवा वैश्वानरं केतुमह्नामकृणवन् इति देवतायां च वैश्वानरस्य सुमतौ स्याम राजा हि कं भुवनानामभिश्री: (तै.यजु.1.5.11) इति; परमात्मनि च तदात्मन्येव हृदयेऽग्नौ वैश्वानरे प्रास्यत् (तै.अष्ट.3.12.8)
इति,  स  एष  वैश्वानरो  विश्वरूप:  प्राणोऽग्निरुदयते  (प्रश्न.1.7)  इति  च।
वाक्योपक्रमादिषूपलभ्यमानान्यपि लिङ्गानि सर्वानुगुणतया नेतुं शक्यानीति।।
एवं प्राप्तेऽभिधीयते - वैश्वानरस्साधारणशब्दविशेषात् - वैश्वानर: पर एवात्मा, कुत:? साधारणशब्दविशेषात् विशेष्यत इति विशेष: - साधारणस्य वैश्वानरशब्दस्य परमात्मासाधारणैर्धर्मै: विशेष्यमाणत्वादित्यर्थ:। तथाहि - औपमन्यवादय: पञ्चेमे महर्षयस्समेत्य को न आत्मा किं ब्रह्म (छां.5.1.1) इति विचार्य उद्दालको ह वै भगवन्तोऽयमारुणिस्सम्प्रतीममात्मानं वैश्वानरमध्येति तं हन्ताभ्यागाच्छाम (छां.5.11.2) इत्युद्दालकस्य वैश्वानरात्मविज्ञानमवगम्य तमभ्याजग्मु:। स चोद्दालक एतान्वैश्वानरात्मजिज्ञासूनभिलक्ष्यात्मनश्च तत्राकृत्स्नवेदित्वं मत्वा तान् होवाच अश्वपतिर्वै
भगवन्तोऽयं केकयस्सम्प्रतीममात्मानं वैश्वानरमध्येति तं हन्ताभ्यागच्छाम (छा.5-11-4) इति - ते चोद्दालकषष्ठास्तमश्वपतिमभ्याजग्मु:। स च तान्महर्षीन्यथार्हं पृथगभ्यर्च्य न मे स्तेन: (छा.5.11.5)
इत्यादिना यक्ष्यमाणो ह वै भगवन्तोऽहमस्मि (छां.5.11.1) इत्यन्तेनाऽत्मनो व्रतस्थतया प्रतिग्रहयोग्यतां ज्ञापयन्नेव ब्रह्मविद्भिरपि प्रतिषिद्धपरिहरणीयतां विहितकर्मकर्तव्यतां च प्रज्ञाप्य यावदेकैकस्मा ऋत्विजे धनं दास्यामि तावद्भगवद्भ्यो दास्यामि वसन्तु भवन्त: (छां.5.11.5) इत्यवोचत्। ते च मुमुक्षवो वैश्वानरमात्मानं जिज्ञासमानास्तमेवात्मानमस्माकं ब्रूहीत्यवोचन्। तदेवं को न आत्मा किं
ब्रह्म (छा.5.11.4) इति जीवात्मनामात्मभूतं ब्रह्म जिज्ञासमानैस्तज्ज्ञमन्विच्छद्भिर्वैश्वानरात्मज्ञसकाशमागम्य
पृच्छयमानो वैश्वानरात्मा परमात्मेति विज्ञायते, आत्मब्रह्मशब्दाभ्यामुपक्रम्य पश्चात्सर्वत्रात्मवैश्वानरशब्दाभ्यां
व्यवहाराच्च ब्रह्मशब्दस्थाने निर्दिश्यमानो वैश्वानरशब्दो ब्रह्मैवाभिधत्त इति विज्ञायते । किञ्च स सर्वेषु लोकेषु सर्वेषु भूतेषु सर्वेष्वात्मस्वन्नमत्ति (छां.5.18.1) तद्यथेषीकतूलमग्नौ प्रोतं प्रदूयेतैवं
हास्य सर्वे पाप्मान: प्रदूयन्ते (छां.5.24.3) इति च वक्ष्यमाणं वैश्वानरात्मविज्ञानफलं वैश्वानरात्मनं
परं ब्रह्मेति ज्ञापयति।।25।।
इतश्च वैश्वानर: परमात्मा -
MARKER: sutram beginning
overall_sutram_no:58
sutram_text:स्मर्यमाणमनुमानं स्यादिति
sutram_index_string:1-2-26
58.        स्मर्यमाणमनुमानं स्यादिति ।। 1-2-26 ।।
द्युप्रभृतिपृथिव्यन्तमवयवविभागेन वैश्वानरस्य रूपमिहोपदिश्यते। तच्च श्रुतिस्मृतिषु परमपुरुषरूपतया
प्रसिद्धम्। तदिह तदेवेदमिति स्मर्यमाणं - प्रत्यभिज्ञायमानं वैश्वानरस्य परमपुरषत्वे अनुमानं -
लिङ्गमित्यर्थ:; इति शब्द: प्रकारवचन:; इत्थंभूतं रूपं प्रत्यभिज्ञायमानं वैश्वानरस्य परमात्मत्वेऽनुमानं स्यात्। श्रुतिस्मृतिषु हि परमपुरुषस्येत्थं रूपं प्रसिद्धम्। यथा आथर्वणे अग्निर्मूर्धा चक्षुषी चन्द्रसूर्यौ दिशश्श्रोत्रे वाग्विवृताश्च वेदा:। वायु: प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा (मु.2.1.4) इति। अग्निरिह द्युलोक:, असौ वै लोकोऽग्नि: (बृ.8.2.9) इति श्रुते:। स्मरन्ति च
मुनय: द्यां मूर्धानं यस्य विप्रा वदन्ति खं वै नाभिं चन्द्रसूर्यौ च नेत्रे । दिशश्श्रोत्रे विद्धि पादौ क्षितिं च सोऽचिन्त्यात्मा सर्वभूतप्रणेता इति यस्याग्निरास्यं द्यौर्मूर्धा खं नाभिश्चरणौ क्षिति:। सूर्यश्चक्षुर्दिशश्श्रोत्रं तस्मै लोकात्मने नम: (महा.शान्ति.राजधर्म:) इति च। इह च द्युप्रभृतयो
वैश्वानरस्य मूर्धाद्यवयवत्वेनोच्यन्ते - तथा हि तैरौपमन्यवप्रभृतिभिर्महर्षिभि: आत्मानमेवेमं वैश्वानरं सम्प्रत्यध्येषि तमेव नो ब्रूहि (छा.5.11.6) इति पृष्ट: केकयस्तेभ्यो वैश्वानरात्मानमुपदिदिक्षु: विशेषप्रश्नान्यथानुपपत्त्या वैश्वानरात्मन्येतै: किञ्चित् ज्ञातं किञ्चिदज्ञातमिति विज्ञाय ज्ञाताज्ञातांशबुभुत्सया तानेकैकं पप्रच्छ । तत्र औपमन्यव कं त्वमात्मानमुपास्से (छां.5.1.6) इति पृष्टे दिवमेव भगवो
राजन् (छा.5.12.1) इति तेन चोक्ते दिवि तस्य पूर्णवैश्वानरात्मबुदिं्ध निवर्तयन्वैश्वानरस्य द्यौर्मूर्धा
इति चोपदिशंस्तस्या वैश्वानरांशभूताया दिव: सुतेजा इति गुणनामधेयं प्राचिख्यपत्। एवं सत्ययज्ञादिभिरादित्यवाय्याकाशाप्पृथिवीनामेकैकेनैकैक-मुपास्यमानतया कथितानां विश्वरूप:, पृथग्वर्त्मा,
बहुलो, रयि:, प्रतिष्ठा, इत्येकैकगुणनामधेयानि वैश्वानरात्मनश्चक्षु:प्राणसन्देहवस्तिपादावयवत्वं चोपदिष्टम्। सन्देहो मध्यकाय उच्यते। अत एवम्भूतद्युमूर्धत्वादिविशिष्टं परमपुरुषस्यैव रूपमिति वैश्वानर:
परमपुरुष एव।।26।।
पुनरप्यनिर्णयमेवाशङ्क्य परिहरति -
59.        शब्दादिभ्योऽन्त:प्रतिष्ठानाच्च नेति चेन्न
तथा दृष्ट्युपदेशादसम्भवात्पुरुषमपि चैनमधीयते ।। 1-2-27 ।।
यदुक्तं वैश्वानर: परमात्मेति निश्चीयत इति, तन्न, शब्दादिभ्योऽन्त: प्रतिष्ठानाच्च जाठरस्याप्यग्नेरिह
प्रतीयमानत्वात्। शब्दस्तावद्वाजिनां वैश्वानरविद्याप्रकरणे स एषोऽग्निर्वैश्वानर: (प्रश्न.1.7) इति
वैश्वानरसमानाधिकरणतयाऽग्निरिति श्रूयते;        अस्मिन्प्रकरणे च हृदयं गार्हपत्यो मनोऽन्वाहार्यपचन
आस्यमाहवनीय: (छां.5.18.2) इति वैश्वानरस्य हृदयादिस्थस्याग्नित्रयकल्पनं क्रियते। तद्यद्भक्तं
प्रथममागच्छेत्तद्धोमीयं स यां प्रथमामाहुतिं जुहुयात्तां जुहुयात्प्राणाय स्वाहा (छां.5.19.1)
इत्यादिना प्राणाहुत्याधारत्वं च वैश्वानरस्यावगम्यते। तथा वैश्वानरस्यास्मिन्पुरुषेऽन्त: प्रतिष्ठानं
वाजसनेयिनस्समामनन्ति स यो हैतमेवमग्निं वैश्वानरं पुरुषविधं पुरुषेऽन्त:प्रतिष्ठितं वेद इति ।
अतोऽग्निशब्दसामानाधिकरण्यात् अग्नित्रेतापरिकल्पनात्प्राणाहुत्याधारभावादन्त:प्रतिष्ठानाच्च वैश्वानरस्य जाठरत्वमपि प्रतीयत इति नैकान्तत: परमात्मत्वमिति चेत् - तन्न, तथा दृष्ट्युपदेशात् - पूर्वोक्तस्य त्रैलोक्यशरीरस्य परस्य ब्रह्मणो वैश्वानरस्य जाठराग्निशरीरतया तद्विशिष्टस्योपासनोपदेशात्।
अग्निशब्दादिभिर्हि न केवलो जाठर: प्रतिपाद्यते; अपितु जाठराग्निविशिष्ट: परमात्मा । कथमिदमवगम्यत इति चेत् - असम्भवात् - जाठरस्य केवलस्य त्रैलोक्यशरीरत्वासम्भवात्। त्रैलोक्यशरीरतया प्रतिपन्नवैश्वानरसमानाधिकरणो जाठरविषयतया प्रतीयमानोऽग्निशब्दो जाठरशरीरतया तद्विशिष्टं परमात्मानमेवाभिदधातीत्यर्थ:। यथोक्तं भगवता अहं वैश्वानरो भूत्वा प्राणिनां देहमाश्रित:।
प्राणापानसमायुक्त: पचाम्यन्नं चतुर्विधम् (भ.गी.15.14) इति जाठरानलशरीरो भूत्वेत्यर्थ:।
अतस्तद्विशिष्टस्योपासनमत्रोपदिश्यते। किञ्च पुरुषमपि चैनमधीयते वाजसनेयिन: स एषोऽग्निर्वैश्वानरो यत्पुरुष: इति; न हि जाठरस्य केवलस्य पुरुषत्वम्, परमात्मन एव हि निरुपाधिकं पुरुषत्वम्, यथा, सहस्रशीर्षा पुरुष:, पुरुष एवेदं सर्वं (पुरुषसूक्तं) इत्यादौ।। 27।।
MARKER: sutram beginning
overall_sutram_no:60
sutram_text:अत एव न देवता भूतञ्च
sutram_index_string:1-2-28
60. अत एव न देवता भूतञ्च।। 1-2-28 ।।
उक्तेभ्य एव हेतुभ्यो देवतायाश्च तृतीयस्य महाभूतस्यापि न वैश्वानरत्वप्रसङ्ग:।।28।।
MARKER: sutram beginning
overall_sutram_no:61
sutram_text:साक्षादप्यविराधं जैमिनि:
sutram_index_string:1-2-29
61.        साक्षादप्यविराधं जैमिनि: ।। 1-2-29 ।।
वैश्वानरसमानाधिकरणस्याग्निशब्दस्य जाठराग्निशरीरतया तद्विशिष्टस्य परमात्मनो वाचकत्वम्, तथैव परमात्मन उपास्यत्वं चोक्तम्। जैमिनिस्त्वाचार्यो वैश्वानरशब्दवदग्निशब्दस्यापि परमात्मन एव साक्षात् अव्यवधानेन वाचकत्वे न कश्चिद्विरोध इति मन्यते।
एतदुक्तं - भवति - यथा वैश्वानरशब्दस्साधारणोऽपि परमात्मासाधारणधर्मविशेषितो विश्वेषां नराणां नेतृत्वादिना गुणेन परमात्मानमेवाभिदधातीति निश्चीयते, एवमग्निशब्दोऽप्यग्रनयनादिना येनैव गुणेन योगाज्ज्वलने वर्तते, तस्यैव गुणस्य निरुपाधिकस्य काष्ठागतस्य परमात्मनि सम्भवादस्मिन्प्रकरणे
परमात्मासाधारणधर्मविशेषित: परमात्मानमेवाभिधत्त इति।।29।।
यस्त्वेतमेवं प्रादेशमात्रमभिविमानम् (छा.5.18.1) इत्यपरिच्छिन्नस्य परस्य ब्रह्मणो द्युप्रभृतिपृथिव्यन्तप्रदेशसम्बन्धितया मात्रया परिच्छिन्नत्वं कथमुपपद्यते - तत्राह
MARKER: sutram beginning
overall_sutram_no:62
sutram_text:अभिव्यक्तेरित्याश्मरथ्य:
sutram_index_string:1-2-30
62.        अभिव्यक्तेरित्याश्मरथ्य: ।। 1-2-30 ।।
उपासकाभिव्यक्त्यर्थं प्रादेशमात्रत्वं परमात्मन इत्याश्मरथ्य आचार्यो मन्यते। द्यौर्मूर्धा आदित्यश्चक्षु:
वायु: प्राण: आकाशो मध्यकाय:, आपो वस्ति:, पृथिवी पादौ इति द्युप्रभृतिप्रदेशसम्बन्धिन्या मात्रया
परिच्छिन्नत्वम् कृत्स्नमभिव्याप्तवतो विगतमानस्य ह्यभिव्यक्तेरेव हेतोर्भवति।।30।।
मूर्धाप्रभृत्यवयवविशेषै: पुरुषविधत्वं परस्य ब्रह्मण: किमर्थमिति चेत् - तत्राह
MARKER: sutram beginning
overall_sutram_no:63
sutram_text:अनुस्मृतेर्बादरि:
sutram_index_string:1-2-31
63.        अनुस्मृतेर्बादरि: ।। 1-2-31 ।।
तथोपासनार्थमिति बादरिराचार्यो मन्यते। यस्त्वेतमेवमभिविमानमात्मानं वैश्वानरमुपास्ते स सर्वेषु
लोकेषु सर्वेषु भूतेषु सर्वेष्वात्मस्वन्नमत्ति (छा.5.18.1) इति ब्रह्मप्राप्तये ह्युपासनमुपदिश्यते एतमेवमिति
- उक्तप्रकारेण पुरुषाकारमित्यर्थ:। सर्वेषु लोकेषु सर्वेषु भूतेषु सर्वेष्वात्मसु वर्तमानं यदन्नं भोग्यं तदत्ति - सर्वत्र वर्तमानं स्वत एवानवधिकातिशयानन्दं ब्रह्मानुभवति। यत्तु सर्वै: कर्मवश्यैरात्मभि:
प्रत्येकमनन्यसाधारणमन्नं भुज्यते, तन्मुमुक्षुभिस्त्याज्यत्वादिह न गृह्यते।।31।।
यदि परमात्मा वैश्वानर:, कथं तर्ह्युर:प्रभृतीनां वेद्यादित्वोपदेश:, यावता जाठराग्निपरिग्रह एवैतदुपपद्यत इत्यत्राह-
MARKER: sutram beginning
overall_sutram_no:64
sutram_text:सम्पत्तेरिति जैमिनिस्तथा हि दर्शयति
sutram_index_string:1-2-32
64.        सम्पत्तेरिति जैमिनिस्तथा हि दर्शयति ।। 1-2-32 ।।
अस्य परमात्मन एव वैश्वानरस्य द्युप्रभृतिपृथिव्यन्तशरीरस्य समाराधनभूताया: उपासकैरहरह: क्रियमाणाया: प्राणाहुतेरिग्नहोत्रत्वसम्पादनायायमुर: प्रभृतीनां वेदित्वाद्युपदेश इति जैमिनराचार्यो मन्यते। तथाहि - परमात्मोपासनोचितमेव फलं प्राणाहुत्या  अग्निहोत्रसम्पतिं्त च दर्शयतीयं श्रुति:। स य
इदमविद्वानग्निहोत्रं जुहोति यथाङ्गारानपोह्य भस्मनि जुहुयात्तादृक्तत्स्यात् अथ य एतदेवं विद्वानग्निहोत्रं जुहोति तस्य सर्वेषु लोकेषु सर्वेषुभूतेषु सर्वेष्वात्मसु हुतं भवति तद्यथेषीकतूलमग्नौ
प्रोतं प्रदूयेतैवं हास्य सर्वे पाप्मान: प्रदूयन्ते (छा.5.24.1) इति।। 32 ।।
MARKER: sutram beginning
overall_sutram_no:65
sutram_text:आमनन्ति चैनमिस्मन्
sutram_index_string:1-2-33
65.        आमनन्ति चैनमिस्मन् ।। 1-2-33 ।।
एनं परमपुरुषं द्युमूर्धत्वादिविशिष्टं वैश्वानरम्        अस्मिन् उपासकशरीरे प्राणाहुत्याधारत्वाय
आमनन्ति च तस्य ह वा एतस्यात्मनो वैश्वानरस्य मूर्धैव सुतेजा: (छां.5.18.2) इत्यादिना।
अयमर्थ: यस्त्वमेवं प्रादेशमात्रमभिविमानं आत्मानं वैश्वानरमुपास्ते (छां.5.18.2) इति त्रैलोक्यशरीरस्य
परमात्मनो वैश्वानरस्योपासनं विधाय सर्वेषु लोकेषु (छां.5.18.1) इत्यादिना ब्रह्मप्राप्तिं च
फलमुपदिश्य अस्यैवोपासनस्याङ्गभूतं प्राणाग्निहोत्रं तस्य ह वा एतस्य (छा.5.18.2) इत्यादिनोपदिशति; य: पूर्वमुपास्यतयोपिदष्टो वैश्वानरस्तस्यावयवभूतान् अग्न्यादित्यादीन् सुतेजोविश्वरूपादिनामधेयानुपासकशरीरे
मूर्धादिपादान्तेषु सम्पादयति। मूर्धैव सुतेजा: - उपासकस्य मूर्धैव परमात्ममूर्धभूता द्यौरित्यर्थ:।
चक्षुर्विश्वरूप: - आदित्य इत्यर्थ:। प्राण: पृथग्वर्त्मा - वायुरित्यर्थ:। सन्देहो बहुल: - उपासकस्य
मध्यकाय एव परमात्ममध्यकायभूत आकाश इत्यर्थ:। वस्तिरेव रयि: - अस्य वस्तिरेव तदवयवभूता
आप इत्यर्थ: । पृथिव्येव पादौ - अस्य पादावेव तत्पादभूता पृथिवीत्यर्थ:। एवमुपासक: स्वशरीरे
परमात्मानं त्रैलोक्यशरीरं वैश्वानरं सन्निहितमनुसन्धाय स्वकीयान्युरोलोमहृदयमनआस्यानि प्राणाहुत्याधारस्य
परमात्मनो        वैश्वानरस्य        वेदिबर्हिर्गार्हपत्यान्वाहार्यपचनौ आहवनीयानग्निहोत्रोपकरणभूतान्परिकल्प्य
प्राणाहुतेश्चाग्निहोत्रत्वं परिकल्प्यैवंविधेन प्राणाग्निहोत्रेण परमात्मानं वैश्वानरमाराधयेदिति उर एव
वेदिर्लोमानि बर्हिर्हृदयं गार्हपत्य: (छां.5.18.2) इत्यादिनोपदिश्यते। अत: परमात्मा पुरुषोत्तम एव
वैश्वानर इति        सिद्धम्।।33।।
इति श्रीशारीरकमीमांसाश्रीभाष्ये वैश्वानराधिकरणम्।।8।।
इति श्रीभगवद्रामानुजविरचिते शारीरकमीमांसाभाष्ये प्रथमस्याध्यायस्य द्वितीय:पाद:।।
MARKER: paadam end
MARKER: paadam beginning
श्रीशारिकमीमांसाश्रीभाष्ये प्रथमाध्याये-तृतीयपादे-द्युभ्वाद्यधिकरणम्।।1।।
MARKER: sutram beginning
overall_sutram_no:66
sutram_text:द्युभ्वाद्यायतनं स्वशब्दात्
sutram_index_string:1-3-1
66.        द्युभ्वाद्यायतनं स्वशब्दात् ।। 1-3-1 ।।
आथर्वणिका अधीयते यस्मिन्द्यौ: पृथिवी चान्तरिक्षमोतं मनस्सह प्राणैश्च सर्वै:। तमेवैकं जानथात्मानमन्या वाचो विमुञ्चथ अमृतस्यैष सेतु: (मुण्ड.2.2.5) इति। तत्र संशय: किमयं द्युपृथिव्यादीनामायतनत्वेन श्रूयमाणो जीव:, उत परमात्मा - इति। किं युक्तम्? जीव इति। कुत:
- अरा इव रथनाभौ संहता यत्र नाड्यस्स एषोऽन्तश्चरते बहुधा जायमान: (मु.2.2.6.) इति
परस्मिन् श्लोके पूर्ववाक्यप्रस्तुतं द्युपृथिव्याद्यायतनं यत्र इति पुनरपि सप्तम्यन्तेन परामृश्य तस्य नाड्याधारत्वमुक्त्वा, पुनरपि स एषोऽन्तश्चरते बहुधा जायमान: (मु.2.2.6) इति तस्य
बहुधाजायमानत्वं चोच्यते; नाडीसम्बन्धो देवादिरूपेण बहुधाजायमानत्वं च जीवस्यैव धर्म:। अस्मिन्नपि
श्लोके ओतं मनस्सह प्राणैश्च सर्वै: (मु.2.2.5) इति प्राणपञ्चकस्य मनसश्चाश्रयत्वमुच्यमानं जीवधर्म एव। एवं जीवत्वे निश्चिते सति द्युपृथिव्याद्यायतनत्वादिकं यथाकथञ्चित्सङ्गमयितव्यम्
सिद्धान्त:
एवं प्राप्ते प्रचक्ष्महे - द्युभ्वाद्यायतनं स्वशब्दात् - द्युपृथिव्यादीनामायतनं परं ब्रह्म; कुत:? स्वशब्दात् - परब्रह्मासाधारणशब्दात्। अमृतस्यैष सेतु: (मु.2.2.5) इति परस्य ब्रह्मणोऽसाधारणश्शब्द:।
तमेवं विद्वानमृत इह भवति। नान्य: पन्था अयनाय विद्यते (पु.सू) इति सर्वत्रोपिनषत्सु स एवामृतत्वप्राप्तिहेतुश्श्रूयते। सिनोतेश्च बन्धनार्थत्वात् सेतु: अमृतस्य प्रापक इत्यर्थ:। सेतुरिव वा सेतु: - नद्यादिषु सेतुर्हि कूलस्य प्रतिलम्भक: - संसारार्णवपारभूतस्यामृतस्यैष प्रतिलम्भक इत्यर्थ:।
आत्मशब्दश्च निरुपाधिक: परस्मिन्ब्रह्मणि मुख्यवृत्त:, आप्नोतीति ह्यात्मा; स्वेतरसमस्तस्य नियन्तृत्वेन
व्याप्तिस्तस्यैव सम्भवति। अतस्सोऽपि तस्यैव शब्द:। यस्सर्वज्ञस्सर्ववित् (मु.2.2.7) इत्यादयश्चोपरितना:
परस्यैव ब्रह्मणश्शब्दा:। नाड्याधारत्वं तस्यापि सम्भवति सन्ततं        सिराभिस्तु लम्बत्याकोशसन्निभम्
(तै.नारा.13) इत्यारभ्य तस्याश्शिखाया मध्ये परमात्मा व्यवस्थित: (तै.नारा.13) इति श्रवणात्।
बहुधा जायमान: (मु.2.2.6) इत्यपि परस्मिन् ब्रह्मणि सङ्गच्छते - अजायमानो बहुधा विजायते। तस्य धीरा: परिजानन्ति योनिम् (पु.सू) इति देवादीनां समाश्रयणीयत्वाय तत्तज्जातीयरूपसंस्थानगुणकर्मसमन्वित: स्वकीयं स्वभावमजहदेव स्वेच्छया बहुधा विजायते पर: पुरुष
इत्यभिधानात्। स्मृतिरपि अजोऽपि सन्नव्ययात्मा भूतानामीश्वरोऽपि सन् । प्रकृतिं स्वामधिष्ठाय सम्भवाम्यात्ममायया (भ.गी.4.6) इति। मन:प्रभृतिजीवोपकरणाधारत्वं च सर्वाधारस्य परस्यैवोपपद्यते।।1।।
इतश्च परमपुरुष: -
MARKER: sutram beginning
overall_sutram_no:67
sutram_text:मुक्तोपसृप्यव्यदेशाच्च
sutram_index_string:1-3-2
67.        मुक्तोपसृप्यव्यदेशाच्च ।। 1-3-2 ।।
अयं द्युपृथिव्याद्यायतनभूत: पुरुष: संसारबन्धान्मुक्तैरपि प्राप्यतया व्यपदिश्यते यदा पश्य:
पश्यते रुक्मवर्णं कर्तारमीशं पुरुषं ब्रह्मयोनिम्। तदा विद्वान्पुण्यपापे विधूय निरञ्जन: परमं साम्यमुपैति (मु.3.1.3) यथा नद्यस्स्यन्दमानास्समुद्रे अस्तं गच्छन्ति नामरूपे विहाय। तथा विद्वान्नामरूपाद्विमुक्त: परात्परं पुरुषमुपैति दिव्यम् (मु.3.2.8) इति। संसारबन्धनाद्विमुक्ता एव हि विधूतपुण्यपापा निरञ्जना नामरूपाभ्यां विनिर्मुक्ताश्च। पुण्यपापनिबन्धनाचित्संसर्गप्रयुक्तनामरूपभाक्त्वमेव हि संसार:। अतो विधूतपुण्यपापैर्निरञ्जनै: प्रकृतिसंसर्गरहितै: परेण ब्रह्मणा परमं साम्यमापन्नै:
प्राप्यतया निर्दिष्टो द्युपृथिव्याद्यायतनभूत: पुरुष: परं ब्रह्मैव।।2।। परब्रह्मासाधारणशब्दाादिभि: परमेव
ब्रह्मेति प्रसाध्य, प्रत्यगात्मासाधारण शब्दाभावाच्चायं पर एवेत्याह -
MARKER: sutram beginning
overall_sutram_no:68
sutram_text:नानुमानमतच्छब्दात्प्राणभृच्च
sutram_index_string:1-3-3
68.        नानुमानमतच्छब्दात्प्राणभृच्च ।। 1-3-3 ।।
यथाऽस्मिन्प्रकरणे प्रतिपादकशब्दाभावात्प्रधानं न प्रतिपाद्यम्; एवं प्राणभृदपीत्यर्थ:। अनुमीयत
इत्यनुमानं परोक्तं प्रधानमुच्यते, अनुमानप्रमितत्वादानुमानमिति वा; अतच्छशब्दात्- तद्वाचिशब्दाभावादित्यर्थ:।
अर्थाभावे यदव्ययम्  इत्यव्ययीभाव:।। 3।।
इतश्चायं न प्रत्यगात्मा -
MARKER: sutram beginning
overall_sutram_no:69
sutram_text:भेदव्यपदेशात्
sutram_index_string:1-3-4
69.        भेदव्यपदेशात् ।। 1-3-4 ।।
समाने वृक्षे पुरुषो निमग्नोऽनीशया शोचति मुह्यमान:। जुष्टं यदा पश्यत्यन्यमीशमस्य
महिमानमिति वीतशोक: (श्वेत.4.7,मुण्ड.3.1.2) इत्यादिभिर्जीवाद्विलक्षणत्वेनायं व्यपदिश्यते। अनीशया
भोग्यभूतया प्रकृत्या मुह्यमानश्शोचति जीव:, अयं यदा स्वस्मादन्यं सर्वस्येशं प्रीयमाणम्, अस्य
ईश्वरस्य महिमानं च निखिलजगन्नियमनरूपं पश्यति; तदा वीतशोको भवति।।4।।
MARKER: sutram beginning
overall_sutram_no:70
sutram_text:प्रकरणात्
sutram_index_string:1-3-5
70.        प्रकरणात् ।। 1-3-5 ।।
प्रकरणं चेदं परस्य ब्रह्मण इति अदृश्यत्वादिगुणको धर्मोक्ते: (शारी.1.9.22) इत्यत्रैव
प्रदर्शितम्। नाडीसम्बन्धबहुधाजायमानत्वमन:प्राणाधारत्वैश्च प्रकरणविच्छेदाशङ्कामात्रमत्र पर्यहार्ष्म।।5।।
MARKER: sutram beginning
overall_sutram_no:71
sutram_text:स्थित्यदनाभ्याञ्च
sutram_index_string:1-3-6
71.        स्थित्यदनाभ्याञ्च ।। 1-3-6 ।।
द्वा सुपर्णा सयुजा सखाया समानं वृक्षं परिषस्वजाते। तयोरन्य: पिप्पलं स्वाद्वत्त्यनश्नन्नन्यो
अभिचाकशीति (श्वे.4.6) इत्येकस्य कर्मफलादनम् अन्यस्य च कर्मफलमनश्नत एव दीप्यमानतया
शरीरान्तस्स्थितिमात्रं प्रतिपाद्यते। तत्र कर्मफलमनश्नन्दीप्यमान एव सर्वज्ञोऽमृतसेतुस्सर्वात्मा द्युभ्वाद्यायतनं
भवितुमर्हति, न पुन: कर्मफलमदन् शोचन्प्रत्यगात्मा। अतो द्युभ्वाद्यायतनं परमात्मेति सिद्धम्।। 6।।
इति श्रीशारीरिकमीमांसाभाष्ये द्युभ्वाद्यधिकरणम्।।1।।
MARKER: adhikaranam beginning
श्रीशारीरकमीमांसाभाष्ये भूमाधिकरणम्।।2।।
MARKER: sutram beginning
overall_sutram_no:72
sutram_text:भूमा सम्प्रसादादध्युपदेशात्
sutram_index_string:1-3-7
72.        भूमा सम्प्रसादादध्युपदेशात् ।। 1-3-7 ।।
इदमामनन्ति छन्दोगा: यत्र नान्यपत्पश्यति नान्यच्छृणोति नान्यद्विजानाति स भूमा। अथ यत्रान्यत्पश्यत्यन्यच्छृणोत्यन्यद्विजानाति तदल्पम् (छां.7.24.1) इति। अत्रायं भूमशब्दो भावप्रत्ययान्तो
व्युत्पाद्यते। तथा हि पृथ्वादिषु बहुशब्द: पठ्यते । तत: पृथ्वादिभ्य इमनिज्वा (अष्टा.5.1.122)
इति इमनिच्प्रत्यये कृते बहोर्लोपो भू च बहो: (अष्टा.6.4.158) इति प्रकृतिप्रत्यययोर्विकारे भूमेति
भवति। भूमा-बहुत्वमित्यर्थ:। अत्र चायं बहुशब्दो वैपुल्यवाची, न सङ्ख्यावाची; यत्रान्यत्पश्यति तदल्पम् (छां.7.24.1) इत्यल्पप्रतियोगित्वश्रवणात् अल्पशब्दनिर्दिष्टधर्मिप्रतियोगिप्रतिपादनपरत्वादेव धर्मिपरश्च निश्चीयते; न धर्ममात्रपर:। तदेवं भूमेति विपुल इत्यर्थ: । वैपुल्यविशेष्यश्चेहात्मेत्यवगत:
तरति शोकमात्मवित् (छा.7.1.3) इति प्रक्रम्य भूमविज्ञानमुपदिश्य आत्मैवेदं सर्वम् (छा.7.25.2)
इति तस्यैवोपसंहारात्। अत्र संशय्यते- किमयं भूमगुणविशिष्ट: प्रत्यगात्मा, उत परमात्मा - इति। किं युक्तम्? प्रत्यागात्मेति। कुत:? श्रुतं ह्येव मे भगवद्दृशेभ्यस्तरति शोकमात्मवित् (छा.7.1.3)
इत्यात्मजिज्ञासयोपसेदुषे नारदाय नामादिप्राणपर्यन्तेषूपास्यतयोपदिष्टेषु अस्ति भगवो नाम्नो भूय: (छा.7.1.5) अस्ति भगवो वाचो भूय: (छां.7.2.2) इत्यादय:प्रश्ना:, वाग्वाव नाम्नो भूयसी (छां.7.2.1), मनो वाव वाचो भूय: (छां.7-3-1) इत्यादीनि च प्रतिवचनानि, प्राणात्प्राचीनेषु
दृश्यन्ते; प्राणे तु न पश्याम:। अत: प्राणपर्यन्त एवायमात्मोपदेश इति प्रतीयते। तेनेह प्राणशब्दनिर्दिष्ट:
प्राणसहचारी प्रत्यगात्मैव; न वायुविशेषमात्रम्। प्राणो ह पिता प्राणो ह माता (छा.7.15.1)
इत्यादयश्च प्राणस्य चेतनतावमगमयन्ति । पितृहा...मातृहा (छां.7.25.2) इत्यादिना सप्राणेषु पितृप्रभृतिषूपमर्दकारिणि        हिंसकत्वनिमित्तोपक्रोशवचनात्तेष्वेव        विगतप्राणेष्वत्यन्तोपमर्दकारिण्यपि
उपक्रोशाभाववचनाच्च हिंसायोग्यश्चेतन एव प्राणशब्दनिर्दिष्ट:। अप्राणेषु स्थावरेष्वपि चेतनेषूपमर्दभावाभावयो: हिंसातदभावदर्शनादयं हिंसायोग्यतया निर्दिष्ट: प्राण: प्रत्यगात्मैवेति निश्चीयते। अत एव च
अरनाभिदृष्टान्ताद्युपन्यासेन प्राणशब्दनिर्दिष्ट: पर इति न भ्रमितव्यम्, परस्य हिंसाप्रसङ्गाभावात्, जीवादितरस्य        तद्भोग्यभोगोपकरणभूतस्य        कृत्स्नस्याचिद्वस्तुनो        जीवायत्तस्थितित्वेन
प्रत्यगात्मन्येवारनाभिदृष्टान्तोपपत्तेश्च। अयमेव च प्राणशब्दनिर्दिष्टो भूमा; अस्ति भगव: प्राणाद्भूय:
इति प्रश्नस्य अदो वाव प्राणाद्भूय: प्रतिवचनस्य चाभावाद्भूमसंशब्दनात्प्राक्प्राणप्रकरणस्याविच्छेदात्। किञ्च प्राणवेदिनोऽतिवादित्वमुक्त्वा तमेव एष तु वा अतिवदति (छां.7.1.6) इति प्रत्यभिज्ञाप्य यस्सत्येनातिवदति (छा.7.16) इति तस्य सत्यवदनं प्राणोपासनाङ्गतयोपदिश्य उपादेयस्य सत्यवदनस्य
शेषितया पूर्वनिर्दिष्टप्राणयाथात्म्यविज्ञानं यदा वै विजानात्यथ सत्यं वदति (छा.7.17) इत्युपदिश्य तत्सिद्ध्यर्थं च मननश्रद्धानिष्ठाप्रयत्नानुपदिश्य तदारम्भाय च प्राप्यभूतप्राणशब्दनिर्दिष्टप्रत्यगात्मस्वरूपस्य सुखरूपताज्ञानमुपदिश्य तस्य च सुखस्य विपुलता भूमा त्वेव विजिज्ञासतव्य: (छा.7.23.1)
इत्युपदिश्यते। तदेवं प्रत्यगात्मन एवाविद्यावियुक्तं रूपं विपुलसुखमित्युपदिष्टमिति तरति शोकमात्मवित्
(छा.7.1.3) इत्युपक्रमाविरोधश्च। अतो भूमगुणविशिष्ट: प्रत्यगात्मा, यत एवं भूमगुणविशिष्ट:
प्रत्यगात्मा, अत एवाहमर्थे प्रत्यगात्मनि अहमेवाधस्तादहमुपरिष्टात् (छां.7.25.1) इत्यारभ्य अहमेवेदं सर्वम् (छां.7.15.1) इति प्रत्यगात्मनो वैभवमुपदिशति। एवं प्रत्यगात्मत्वे निश्चिते सति तदनुगुणतया
वाक्यशेषो नेतव्य इति।।
सिद्धान्त:
एवं प्राप्तेऽभिधीयते - भूमा सम्प्रसादादध्युपदेशात् - भूमगुणविशिष्टो न प्रत्यगात्मा;        अपि तु परमात्मा, कुत:? सम्प्रसादादध्युपदेशात्; सम्प्रसाद: - प्रत्यगात्मा एष सम्प्रसादोऽस्माच्छरीरात्समुत्थाय
परं ज्योतिरुपसम्पद्य स्वेन रूपेणाभिनिष्पद्यते (छा.8.12.2) इत्युपनिषत्प्रसिद्धे:। सम्प्रसादात्
प्रत्यगात्मनोऽधिकतया भूमविशिष्टस्य सत्यशब्दाभिधेयस्य उपदेशादित्यर्थ:। सत्यशब्दाभिधेयं च परं
ब्रह्म। एतदुक्तं भवति - यथा नामादिषु प्राणपर्यन्तेषु पूर्वपूर्वाधिकतयोत्तरोत्तराभिधानात्पूर्वेभ्य उत्तरेषामर्थान्तरत्वम्, एवं प्राणशब्दनिर्दिष्टात्प्रत्यगात्मनोऽधिकतया निर्दिष्टस्सत्यशब्दाभिधेयस्तस्मादर्थान्तरभूत एव; सत्यशब्दनिर्दिष्ट एव भूमेति सत्याख्यं परं ब्रह्मैव भूमेत्युपदिश्यते - इति। तदाह वृत्तिकार: भूमा त्वेवेति भूमा ब्रह्म नामादिपरम्परया आत्मन ऊर्ध्वमस्योपदेशात् इति। प्राणशब्दनिर्दष्टादधिकतया सत्यस्योपदेश: कथमवगम्यत
इति चेत् स वा एष एवं पश्यन्नेवं मन्वान एवं विजानन्नतिवादी भवति (छा.7.15.4) इति
प्राणविदोऽतिवादित्वमुक्त्वा एष तु वा अतिवदति यस्सत्येनातिवदति (छां.7.16.1) इति सत्यवेदित्वेनातिवादिनं तु शब्देन पूर्वस्मादतिवादिनो व्यावर्तयति। अत एव एष तु वा अतिवदति (छा.7.16.1)  इत्यत्र  प्राणातिवादिनो  न  प्रत्यभिज्ञा।  अतोऽस्यातिवादित्वनिमित्तं  सत्यं
पूर्वातिवादित्वनिमित्तात्प्राणादधिकमिति विज्ञायते।
ननु च प्राणवेदिन एव सत्यवदनमङ्गत्वेनोपदिष्टम्, अत: प्राणप्रकरणाविच्छेद इत्युक्तम्। नैतद्युक्तम् - तु शब्देन ह्यतिवाद्येवान्य: प्रतीयते, न तु तस्यैवातिवादिनस्सत्यवदनाङ्गविशिष्टतामात्रम्। एष तु वा अग्निहोत्री यस्सत्यं वदति इत्यादिष्वग्निहोत्र्यन्तराप्रतीते:; प्रतीतस्यैव अग्निहोत्रिण: सत्यवदनाङ्गविधानमिति क्लिष्टा गतिराश्रीयते; अत्र त्वतिवाद्यन्तरत्वनिमित्तं सत्यशब्दाभिधेयं परं ब्रह्म
प्रतीयते। सत्यशब्दश्च सत्यं ज्ञानमनन्तं ब्रह्म (तै.आन.1.अनु) इत्यादिषु परस्मिन्ब्रह्मणि प्रयुक्त:,
अतस्तन्निष्ठस्यातिवादिन: पूर्वस्मादधिकत्वं सम्भवतीति वाक्यस्वरससिद्धमन्यत्वं न बाधितव्यम्।
अतिवादित्वं        हि        वस्त्वन्तरात्पुरुषार्थतयाऽतिक्रान्तस्वोपास्यवस्तुवादित्वम्;        नामाद्याशापर्यन्तोपास्य-
वस्त्वतिक्रान्तस्वोपास्यप्राणशब्दनिर्दिष्टप्रत्यगात्मवादित्वात्        प्राणविदोऽतिवादित्वम्;        तस्यापि सातिशयपुरुषार्थत्वान्निरतिशयपुरुषार्थतयोपास्यपरब्रह्मवादिन एव साक्षादतिवादित्वमिति एष तु वा
अतिवदति यस्सत्येनातिवदति (छां.7.26.1) इत्युक्तम्। सत्येनेतीत्थम्भूतलक्षणे तृतीया; सत्येन परेण
ब्रह्मणोपास्येनोपलक्षितो योऽतिवदतीत्यर्थ:। अत एवैवं शिष्य: प्रार्थयते सोऽहं भगवस्सत्येनातिवदानि
(छां.7.26.1) इति। आचार्यश्च सत्यं त्वेव विजिज्ञासितव्यम् (छां.7.26.1) इत्याह आत्मन:
प्राण: (छा.7.26.1) इति च प्राणशब्दनिर्दिष्टस्याऽत्मन उत्पत्तिरुच्यते। अत: तरति शोकमात्मवित्
(छा.7.1.3) इति प्रक्रान्त आत्मा प्राणशब्दनिर्दिष्टादन्य इति गम्यते।
यदुक्तम्        अस्ति भगव: प्राणाद्भूय:        इति प्रश्नस्य अदो वाव प्राणाद्भूय: इति
प्रतिवचनस्य चादर्शनात्प्रक्रान्त: आत्मोपदेश: प्राणोपदेशपर्यवसानो गम्यत इति; तदयुक्तम्; न हि
प्रश्नप्रतिवचनाभ्यामेवार्थान्तरत्वं गम्यते; प्रमाणान्तरेणापि तत्सम्भवात्। उक्तञ्च प्रमाणान्तरम्।        अस्ति
भगव:        प्राणाद्भूय:        इत्यपृच्छतोऽयमभिप्राय:        -        नामादिष्वाशापर्यन्तेष्वचेतनेषु        पुरुषार्थभूयस्तया
पूर्वपूर्वमतिक्रान्तेष्वप्युत्तरोत्तरेषूपदिष्टेषु        तत्तद्वेदिन        आचार्येणातिवादित्वं        नोक्तम्;
प्राणशब्दनिर्दिष्टप्रत्यगात्मयाथात्म्यवेदिनस्तु पुरुषार्थभूयस्त्वातिशयं मन्वानेन स वा एष एवं पश्यन्नेवं
मन्वान एवं विजानन्नतिवादी भवति (छा.7.15.4) इति        अतिक्रान्तवस्तुवादित्वमुक्तम्। अतोऽत्रैव
आत्मोपदेशस्समाप्त इति मत्वा शिष्यो भूयो न पप्रच्छ। आचार्यस्त्विदमपि सातिशयं मत्वा निरतिशयपुरुषार्थभूतं सत्यशब्दाभिधेयं परं ब्रह्म एष तु वा अतिवदति यस्सत्येनातिवदति (छां.7.16)
इति स्वयमेवोपचिक्षेप। शिष्योऽपि परमपुरुषार्थरूपे परस्मिन्ब्रह्मण्युपक्षिप्ते तत्स्वरूपतदुपासनयाथात्म्यबुभुत्सया
सोऽहं भगवस्सत्येनातिवदानि (छा.7.16) इति प्रार्थयामास। ततो ब्रह्मसाक्षात्कारनिमित्तातिवादित्वसिद्धये
ब्रह्मसाक्षात्कारोपायभूतं ब्रह्मोपासनम् सत्यं त्वेव विजिज्ञासतिव्यम् (छां.7.16) इत्युपदिश्य तदुपायभूतं
ब्रह्ममननं मतिस्त्वेव विजिज्ञासतिव्या (छा.7.18) इत्युपदिश्य श्रवणप्रतिष्ठार्थत्वान्मननस्य मननोपदेशेन
श्रवणमर्थसिद्धं मत्वा श्रवणोपायभूतां ब्रह्मणि श्रद्धाम् श्रद्धात्वेव विजिज्ञासितव्या (छा.7.19)
इत्युपदिश्य तदुपायभूतां च तन्निष्ठाम् निष्ठात्वेव विजिज्ञासितव्या (छा.7.20) इत्युपदिश्य तदुपायभूतां च  तदुद्योगप्रयत्नरूपां  कृतिमपि  कृतिस्त्वेव  विजिज्ञासितव्या  (छा.7.21)  इत्युपदिश्य
श्रवणाद्युपक्रमरूपकृतिसिद्धये प्राप्यभूतस्य सत्यशब्दाभिहितस्य ब्रह्मणस्सुखरूपता ज्ञातव्येति सुखं त्वेव विजिज्ञासितव्यम् (छा.7.22) इत्युपदिश्य निरतिशयविपुलमेव सुखं परमपुरुषार्थरूपं भवतीति तस्यैव
ब्रह्मणस्सुखरूपस्य निरतिशयविपुलता ज्ञातव्येति भूमा त्वेव विजिज्ञासितव्य: (छा.9.22) इत्युपदिश्य निरतिशयविपुलसुखरूपस्य ब्रह्मणो लक्षणमिदमुच्यते यत्र नान्यत्पश्यति नान्यच्छृणोति नान्यद्विजानाति स भूमा (छा.7.24.1) इति। अयमर्थ: - अनवधिकातिशयसुखरूपे ब्रह्मण्यनुभूयमाने ततोऽन्यत्किमपि न पश्यत्यनुभविता, ब्रह्मस्वरूपतद्विभूत्यन्तर्गतत्वाच्च कृत्स्नस्य वस्तुजातस्य । अत ऐश्वर्यापरपर्यायविभूतिगुणविशिष्टं निरतिशयसुखरूपं ब्रह्मानुभवन् तद्व्यतिरिक्तस्य वस्तुनोऽभावादेव किमप्यन्यन्न पश्यति; अनुभाव्यस्य सर्वस्य सुखरूपत्वादेव दु:खं च न पश्यति, तदेव हि सुखम्, यदनुभूयमानं पुरुषानुकूलं भवति।।
ननु चेदमेव जगत्, ब्रह्मणोऽन्यतयाऽनुभूयमानं दु:खरूपं परिमितसुखरूपं च भवत्कथमिव
ब्रह्मविभूतित्वेन तदात्मकतयानुभूयमानं सुखरूपमेव भवेत्। उच्यते -        कर्मवश्यानां क्षेत्रज्ञानां
ब्रह्मणोऽन्यत्वेनानुभूयमानं कृत्स्नं जगत्तत्तत्कर्मानुरूपं दु:खं च परिमितसुखं च भवति। अतो
ब्रह्मणोऽन्यतया परिमितसुखत्वेन दु:खत्वेन च जगदनुभवस्य कर्मनिमित्तत्वात्कर्मरूपाविद्याविमुक्तस्य तदेव जगद्विभूतिगुणविशिष्टब्रह्मानुभवान्तर्गतं सुखमेव भवति। यथा पित्तोपहतेन पीयमानं पय: पित्ततारतम्येनाल्पसुखं विपरीतं च भवति; तदेव पय: पित्तानुपहतस्य सुखायैव भवति; यथैव
राजपुत्रस्य पितुर्लीलोपकरणमतथात्वेनानुसन्धीयमानं प्रियत्वमनुपगतं तथात्वानुसन्धाने प्रियतमं भवति; तथा निरतिशयानन्दस्वरूपस्य ब्रह्मणोऽनविधकातिशयासङ्ख्येयकल्याणगुणाकरस्य लीलोपकरणं तदात्मकं चानुसन्धीयमानं जगन्निरतिशयप्रीतये भवत्येव। अतो जगदैश्वर्यविशिष्टं अनवधिकातिशयसुखरूपं
ब्रह्मानुभवंस्ततोऽन्यत्किमपि न पश्यति; दु:खं च न पश्यति। एतदेवोपपादयति वाक्यशेष: स वा एष एवं पश्न्नेवं मन्वान एवं विजानन्नात्मरतिरात्मक्रीड आत्ममिथुन आत्मानन्दस्स स्वराड् भवति तस्य सर्वेषु लोकेषु कामचारो भवति अथ येऽन्यथाऽतो विदुरन्यराजानस्ते क्षय्यलोका भवन्ति तेषां सर्वेषु लोकेष्वकामचारो भवति (छा.7.25.2) इति। स्वराट् - अकर्मवश्य:। अन्यराजान:
- कर्मवश्या:। तथा न पश्यो मृत्युं पश्यति न रोगं नोत दु:खताम्। सर्वं ह पश्य: पश्यति सर्वमाप्नोति सर्वश: इति च। निरतिशयसुखरूपत्वं च ब्रह्मण: आनन्दमयोऽभ्यासात् (ब्र.सू.1.1.12)
इत्यत्र प्रपञ्चितम्। अत: प्राणशब्दनिर्दिष्टात्प्रत्यगात्मनोऽर्थान्तरभूतस्य सत्यशब्दाभिधेयस्य ब्रह्मणो
भूमेत्युपदेशाद्भूमा परं ब्रह्म।। 7 ।।
MARKER: sutram beginning
overall_sutram_no:73
sutram_text:धर्मोपपत्तेश्च
sutram_index_string:1-3-8
73.        धर्मोपपत्तेश्च ।। 1-3-8 ।।
अस्य भूम्नो ये धर्मा आम्नायन्ते; तेऽपि परस्मिन्नेवोपपद्यन्ते। एतदमृतम् (छा.7.24.1)        इति स्वाभाविकममृतत्वम्, स्वे महिम्नि (छां.7.14.1) इत्यनन्याधारत्वम्, स एवाधस्तात् (छा.7.25.1)
इत्यादि स एवेदं सर्वम् (छां.5.25.1) इति सर्वात्मकत्वम्, आत्मत: प्राण: (छा.7.26.1)
इत्यादिप्राणप्रभृतिसर्वस्योत्पादकत्वमित्यादयो हि धर्मा: परमात्मन एव। यत्तु अहमेवाधस्तात् (छां.7.25.1)
इत्यादिना सर्वात्मकत्वमुपदिष्टम्, तद्भूमविशिष्टस्य ब्रह्मणोऽहङ्ग्रहेणोपासनमुपदिश्यते अथातोऽहङ्कारादेश:
(छां.7.25.1) इत्यहङ्ग्रहोपदेशोपक्रमात्। अहमर्थस्य प्रत्यगात्मनोऽपि ह्यात्मा परमात्मेत्यन्तर्यामिब्राह्मणादिषूक्तम्।
अत:        प्रत्यगर्थस्य        परमात्मपर्यवसानादहंशब्दोऽपि        परमात्मपर्यवसायीति        प्रत्यगात्मशरीरकत्वेन
परमात्मानुसन्धानार्थोऽयं अहङ्ग्रहोपदेश:। परमात्मनस्सर्वशरीरतया सर्वात्मत्वात्प्रत्यगात्मनोऽप्यात्मा परमात्मा। तदेव अथात आत्मादेश: (छा.7.25.2) इत्यादिना आत्मैवेदं सर्वम् (छां.7.25.2) इत्यन्तेनोच्यते। एतदेवोपपादयितुं प्रत्यगात्मनोऽप्यात्मभूतात्परमात्मनस्सर्वस्योत्पत्तिरुच्यते तस्य ह वा एतस्यैवं पश्यत एवं
मन्वानस्यैवं  विजानत  आत्मत:  प्राण  आत्मत  आकाश:  (छां.7.26.1)  इत्यादिना।
उपासकस्यान्तर्यामितयाऽवस्थितात्परमात्मनस्सर्वस्योत्पत्तिरित्यर्थ:। अत: परमात्मन: प्रत्यगात्मशरीरकत्व- ज्ञानप्रतिष्ठार्थमहङ्ग्रहोपासनं कर्तव्यम्। तस्माद्भूमविशिष्ट: परमात्मेति सिद्धम्।।8।।
इति श्रीशारीरकमीमांसाभाष्ये भूमाधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अक्षराधिकरणम्
MARKER: sutram beginning
overall_sutram_no:74
sutram_text:अक्षरमम्बरान्तधृते:
sutram_index_string:1-3-9
74.        अक्षरमम्बरान्तधृते: ।। 1-3-9 ।।
वाजसनेयिनो गार्गीप्रश्ने समामनन्ति सहोवाचैतद्वै तदक्षरं गार्गि ब्राह्मणा अभिवदन्त्यस्थूलमनणु
अह्रस्वमदीर्घमलोहितमस्नेहमच्छायम् (बृ.5.8.8) इत्यादि। तत्र संशय: - किमेतदक्षरं प्रधानम्,
जीवो वा उत परमात्मा इति। किं युक्तम्? प्रधानमिति। कुत:? अक्षरात्परत: पर: (मु.2.1.2)
इत्यादिष्वक्षरशब्दस्य प्रधाने प्रयोगदर्शनादस्थूलत्वादीनां च तत्र समन्वयात्। यया तदक्षरमधिगम्यते
(मु.1.1.5) इत्यादिषु परस्मिन्नप्यक्षरशब्दो दृश्यत इति चेत् - न, प्रमाणान्तरप्रसिद्धश्रुतिप्रसिद्धयो:
प्रमाणान्तरप्रसिद्धस्य प्रथमप्रतीते: प्रतीतपरिग्रहे विरोधाभावात्। किञ्च यदूर्ध्वं गार्गि दिवो, यदर्वाक्पृथिव्या:
(बृ.5.8.7) इत्यारभ्य सर्वस्य कालत्रितयवर्तिन: कारणभूताकाशाधारत्वे प्रतिपादिते कस्मिन्नु खल्वाकाश:
ओतश्च प्रोतश्च (बृ.5.8.6) इत्याकाशस्यापि कारणं तदाधारभूतं किमिति पृष्टे प्रत्युच्यमानमक्षरं सर्वविकारकारणतया तदाधारभूतं प्रमाणान्तरप्रसिद्धं प्रधानमिति प्रतीयते; अतोऽक्षरं प्रधानम्।।
सिद्धान्त:
इति प्राप्ते उच्यते - अक्षरमम्बरान्तधृते: अक्षरं - परं ब्रह्म; कुत:? अम्बरान्तधृते:;
अम्बरस्य        -        आकाशस्य,        अन्त:        -        पारभूतम्        अव्याकृतमम्बरान्त:;        तस्य        धृते:
तदाधारतयास्याक्षरस्योपदेशादिति यावत्। अयमर्थ:- कस्मिन्नु खल्वाकाश: ओतश्च प्रोतश्च (बृ.5.8.7)
इत्यत्राकाशशब्दनिर्दिष्टं न वायुमदम्बरम्,        अपि तु तत्पारभूतमव्याकृतम्, अतस्तस्याव्याकृतस्यापि
आधारत्वेनोच्यमानमक्षरं नाव्याकृतं        भवितुमर्हति - इति। नन्वाकाशशब्दनिर्दिष्टो न वायुमानिति कथमवगम्यते; उच्यते यदूर्ध्वं गार्गिदिवो यदर्वाक्पृथिव्या यदन्तरा द्यावापृथिवी इमे यद्भूतं च
भवच्च भविष्यच्चेत्याचक्षते आकश एव तदोतं च प्रोतं च (बृह.5.8.1) इत्युक्ते त्रैकाल्यवर्तिनो विकारजातस्याधारतया निर्दिष्ट आकाशो न वायुमदाकाशो भवितुमर्हति; तस्यापि विकारान्तर्गतत्वात्।
अतोऽत्राकाशशब्दनिर्दिष्टं भूतसूक्ष्ममिति प्रतीयते। ततस्तस्यापि भूतसूक्ष्मस्याधारभूतं किमिति पृच्छ्यते
कस्मिन्नु खल्वाकाश ओतश्च प्रोतश्च (बृह.5.8.7) इति। अतस्तदाधारतया निर्दिश्यमानमक्षरं न
प्रधानं        भवितुमर्हति।।
यत्तु श्रुतिप्रसिद्धात्प्रमाणान्तरप्रसिद्धं प्रथमं प्रतीयत इति, तन्न, अक्षरशब्दस्यावयवशक्त्या स्वार्थप्रतिपादने प्रमाणान्तरानपेक्षणात्; सम्बन्धग्रहणदशायामर्थस्वरूपं येन प्रमाणेनावगम्यते, न तत्प्रतिपादनदशायामपेक्षणीयम्।। 9।।
एवं तर्ह्यक्षरशब्दनिर्दिष्टो जीवोऽस्तु, तस्य भूतसूक्ष्मपर्यन्तस्य कृत्स्नस्याचिद्वस्तुन आधारत्वोपपत्ते:;
अस्थूलत्वाद्युच्यमानविशेषणोपपत्तेश्च अव्यक्तमक्षरे लीयते (सुबा.2) यस्याव्यक्तं शरीरं...यस्याक्षरं
शरीरं        (सुबा.7)        क्षरस्सर्वाणि        भूतानि        कूटस्थोऽक्षर        उच्यते        (गी.15-16)        इत्यादिषु
प्रत्यगात्मन्यप्यक्षरशब्दप्रयोगदर्शनादित्यत्रोत्तरम्
MARKER: sutram beginning
overall_sutram_no:75
sutram_text:सा च प्रशासनात्
sutram_index_string:1-3-10
75.        सा च प्रशासनात् ।। 1-3-10 ।।
सा चाम्बरान्तधृतिरस्याक्षरस्य प्रशासनादेव भवतीत्युपदिश्यते एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठत:, एतस्य वा अक्षरस्य प्रशासने गार्गि द्यावापृथिव्यौ विधृते तिष्ठत:; एतस्य वा अक्षरस्य प्रशासने गार्गि निमेषा मुहूर्ता अहोरात्राण्यर्धमासा मासा ऋतवस्संवत्सरा इति विधृतास्तिष्ठन्ति (बृ.5.8.9) इत्यादिना। प्रशासनम् प्रकृष्टं शासनम्। न चेदृशं स्वशासनाधीनसर्ववस्तुविधरणं बद्धमुक्तोभयावस्थस्यापि प्रत्यगात्मनस्सम्भवति। अत: पुरुषोत्तम एव प्रशासित्रक्षरम्।। 10।।
MARKER: sutram beginning
overall_sutram_no:76
sutram_text:अन्यभावव्यावृत्तेश्च
sutram_index_string:1-3-11
76.        अन्यभावव्यावृत्तेश्च।। 1-3-11 ।।
अन्यभाव: - अन्यत्वम्, प्रधानादिभाव:। अस्याक्षरस्य परमपुरुषादन्यत्वं वाक्यशेषे व्यावर्त्यते तद्वा एतदक्षरं गार्ग्यदृष्टं द्रष्ट्रश्रुतं श्रोत्रमतं मन्तृ अविज्ञातं विज्ञातृ नान्यदतोऽस्ति द्रष्टृ नान्यदतोऽस्ति श्रोतृ, नान्यदतोऽति मन्तृ, नान्यदतोऽस्ति विज्ञातृ, एतस्मिन्नु खल्वक्षरे गार्ग्याकाश
ओतश्च प्रोतश्च (बृह.5.8.11) इति। अत्र द्रष्टुत्वश्रोतृत्वाद्युपदेशादस्य अक्षरस्याचेतनभूतप्रधानभावो
व्यावर्त्यते; सर्वैरदृष्टस्यैव सतस्सर्वस्य द्रष्टृत्वाद्युपदेशाच्च प्रत्यगात्मभावो व्यावर्त्यते। अत इयमन्यभाव-
व्यावृत्तिरस्याक्षरस्य परमपुरुषतां द्रढयति। एवं वाऽन्यभावव्यावृत्ति: - अन्यस्य सद्भावव्यावृत्तिरन्यभावव्यावृत्ति:, यथैतदक्षरमन्यैरदृष्टं सदन्येषां द्रष्टृ च सत्स्वव्यतिरिक्तस्य समस्तस्याधारभूतम्, एवमनेनादृष्टमेतस्य द्रष्टृ च सदेतस्याधारभूतमन्यन्नास्तीति वदन् नान्यदतोऽस्ति द्रष्टृ (बृ.5.8.11)
इत्यादिवाक्यशेषोऽन्यस्य सद्भावं व्यावर्तयन्नस्याक्षरस्य प्रधानभावं प्रत्यगात्मभावं च प्रतिषेधति। किञ्च एतस्य वा अक्षरस्य प्रशासने गार्गि ददतो मनुष्या: प्रशंसन्ति यजमानं देवा दर्वीं पितरोऽन्वायत्ता: (बृ.5.8.9) इति श्रौतं स्मार्तं च यागदानहोमादिकं सर्वं कर्म यस्याऽज्ञया प्रवर्तते; तदक्षरं परब्रह्मभूत:
पुरुषोत्तम एवेति विज्ञायते। अपि च यो वा एतदक्षरं गार्ग्यविदत्वाऽस्मिल्लोके जुहोति यजते तपस्तप्यते बहूनि वर्षसहस्राण्यन्तवदेवास्य तद्भवति यो वा एतदक्षरं गार्ग्यविदित्वाऽस्माल्लोकात्प्रैति स कृपण:, अथ य एतदक्षरं गार्गि विदित्वाऽस्माल्लोकात्प्रैति स ब्राह्मण: (बृ.5.8.10) इति यदज्ञानात्संसार- प्राप्तिर्यज्ज्ञानाच्चामृतत्वप्राप्तिस्तदक्षरं परं ब्रह्मैवेतिसिद्धम्।। 11।।
इति श्रीशारीरकमीमांसाभाष्ये अक्षराधिकरम्।। 3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये ईक्षतिकर्माधिकरणम्।।4।।
MARKER: sutram beginning
overall_sutram_no:77
sutram_text:ईक्षितकर्म व्यपदेशात्स:
sutram_index_string:1-3-12
77.        ईक्षितकर्म व्यपदेशात्स: ।। 1-3-12 ।।
आथर्वणिकास्सत्यकामप्रश्नेऽधीयते - य: पुनरेतं त्रिमात्रेणोमित्यनेनैवाक्षरेण परं पुरुषमभिध्यायीत स तेजसि सूर्ये सम्पन्न:। यथा पादोदरस्त्वचा विनिर्मुच्यते एवं ह वै स पाप्मना विनिर्मुक्तस्स सामभिरुन्नीयते ब्रह्मलोकं स एतस्माज्जीवघनात्परात्परं पुरिशयं पुरुषमीक्षते (प्रश्न.5.5) इति।
अत्र ध्यायतीक्षतिशब्दावेकविषयौ, ध्यानफलत्वादीक्षणस्य, यथाक्रतुरस्मिल्लोके पुरुष: (छा.3.14.1)
इति न्यायेन ध्यानविषयस्यैव प्राप्यत्वात्, परं पुरुषम् (प्रश्न.5.1) इत्युभयत्र कर्मभूतस्यार्थस्य
प्रत्यभिज्ञानाच्च।
तत्र संशय्यते - किमिह, परं पुरुषम् (प्रश्न.5.1) इति निर्दिष्टो जीवसमष्टिरूपोऽण्डाधिपतिश्चतुर्मुख:,
उत सर्वेश्वर: पुरुषोत्तम: - इति। किं युक्तम्? समष्टिक्षेत्रज्ञ इति। कुत:? स यो ह वैतद्भगवन्
मनुष्येषु प्रायणान्तमोङ्कारमभिध्यायीत कतमं वाव स तेन लोकं जयति (प्रश्न.5.1) इति
प्रक्रम्यैकमात्रं प्रणवमुपासीनस्य मनुष्यलोकप्राप्तिमभिधाय, द्विमात्रमुपासीनस्य अन्तरिक्षलोकप्राप्तिमभिधाय, त्रिमात्रमुपासीनस्य प्राप्यतयाऽभिधीयमानो ब्रह्मलोकोऽन्तरिक्षात्परो जीवसमष्टिरूपस्य चतुर्मुखस्य लोक
इति विज्ञायते, तद्गतेन चेक्ष्यमाणस्तल्लोकाधिपतिश्चतुर्मुख एव। एतस्माज्जीवघनात्परात्परम् (प्रश्न.5.1)
इति च देहेन्द्रियादिभ्य: पराद्देहेन्द्रियादिभिस्सह घनीभूताज्जीवव्यष्टिपुरुषाद्ब्रह्मलोकवासिनस्समष्टिपुरुषस्य चतुर्मुखस्य परत्वेनोपपद्यते। अतोऽत्र निर्दिश्यमान: पर: पुरुषस्समष्टिपुरुषश्चतुर्मुख एव। एवं चतुर्मुखत्वे निश्चिते अजरत्वादयो यथा कथञ्चिन्नेतव्या:।
सिद्धान्त:
इति प्राप्ते प्रचक्षमहे - ईक्षतिकर्मव्यपदेशात्स: - ईक्षतिकर्म स: - परमात्मा। कुत:?
व्यपदेशात् -        व्यपदिश्यते हीक्षतिकर्म परमात्मत्वेन।        तथाहि        ईक्षतिकर्मविषयतयोदाहृते श्लोके
तमोङ्कारेणैवायनेनान्वेति विद्वान्यत्तच्छान्तमजरममृतमभयं परं च        (प्रश्न.5.7) इति । परं
शान्तमजरमभयममृतमिति हि परमात्मन एवैतद्रूपम्, एतदमृतमेतदभयमेतद्ब्रह्म (छा.4.15.1)
इत्येवमादिश्रुतिभ्य:। एतस्माज्जीवघनात्परात्परम् (प्र.5.5) इति च परमात्मन एव व्यपदेश: न चतुर्मुखस्य, तस्यापि जीवघनशब्दगृहीतत्वात्। यस्य हि कर्मनिमित्तं देहित्वं स जीवघन इत्युच्यते; चतुर्मुखस्यापि तच्छÜयते यो ब्रह्माणं विदधाति पूर्वम् (श्वे.6.18) इत्यादौ। यत्पुनरुक्तमन्तरिक्ष-
लोकस्योपरिनिर्दिश्यमानो ब्रह्मलोकश्चतुर्मुखलोक इति प्रतीयते, अतस्तत्रस्थश्चतुर्मुख इति; तदयुक्तम्,
यत्तच्छान्तमजरममृतमभयम् (प्रश्न.5-7) इत्यादिनेक्षतिकर्मण: परमात्मत्वे निश्चिते सति ईक्षितु: स्थानतया निर्दिष्टो ब्रह्मलोको न क्षयिष्णुश्चतुर्मुखलोको भवितुमर्हति। किञ्च यथा पादोदरस्त्वचा विनिर्मुच्यते एवं ह वै स पाप्मना विनिर्मुक्तस्स सामभिरुन्नीयते ब्रह्मलोकम् (प्रश्न.5.2) इति सर्वपापविनिर्मुक्तस्य प्राप्यतयोच्यमानं न चतुर्मुखस्थानम्। अत एव चोदाहरणश्लोके इममेव ब्रह्मलोकमधिकृत्य
श्रूयते यत्तत्कवयो वेदयन्ते (सुबा.6) इति। कवय: - सूरय:। सूरिभिर्दृश्यं च वैष्णवं पदमेव,
तद्विष्णो: परमं पदं सदा पश्यन्ति सूरय: (प्रश्न.5.2) इत्येवमादिभ्य:। न चान्तरिक्षात्परश्चतुर्मुखलोक:
मध्ये स्वर्गलोकादीनां बहूनां सद्भावात्। अत: एतद्वै सत्यकाम परं चापरं ब्रह्म यदोङ्कारस्तस्माद्विद्वानेतेनैवायनेनैकतरमन्वेति (सुबा.6) इति प्रतिवचने यदपरं कार्यं ब्रह्म निर्दिष्टं तदैहिकामुष्मिकत्वेन द्विधा विभज्यैकमात्रप्रणवमुपासीनानामैहिकं मनुष्यलोकावाप्तिरूपं फलमभिधाय, द्विमात्रमुपासीनानां आमुष्मिकमन्तरिक्षशब्दोपलक्षितं फलं चाभिधाय, त्रिमात्रेण परब्रह्मवाचिना प्रणवेन
परं पुरुषं ध्यायतां परमेव ब्रह्म प्राप्यतयोपदिशतीति सर्वं समञ्जसम्। अत ईक्षितकर्म परमात्मा।।
इति श्रीशारीरकमीमांसाश्रीभाष्ये ईक्षतिकर्माधिकरणम् ।।4।।
MARKER: adhikaranam beginning
श्रीशारीरकमीमांसाभाष्ये दहराधिकरणम्।।5।।
MARKER: sutram beginning
overall_sutram_no:78
sutram_text:दहर उत्तरेभ्य:
sutram_index_string:1-3-13
78.        दहर उत्तरेभ्य: ।। 1-3-13 ।।
इदमामनन्ति छन्दोगा: अथ यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तराकाशस्तस्मिन्यदन्तस्तदन्वेष्टव्यं तद्वाव विजिज्ञासतिव्यम् (छां.8.1.1) इति। तत्र सन्देह: - किमसौ हृदय पुण्डरीकमध्यवर्ती दहराकाशो महाभूतविशेष:, उत प्रत्यगात्मा, अथ परमात्मा
- इति। किं तावद्युक्तम्? महाभूतिविशेष इति। कुत:? आकाशशब्दस्य भूताकाशे ब्रह्मणि च
प्रसिद्धत्वेऽपि भूताकाशे प्रसिद्धिप्रकर्षात्। तस्मिन्यदन्तस्तदन्वेष्टव्यम् (छा.8.1.1) इत्यन्वेष्टव्यान्तरस्याधारतया
प्रतीतेश्च।
सिद्धान्त:
इत्येवं प्राप्तेऽभिधीयते - दहर उत्तरेभ्य: - दहराकाश: परं ब्रह्म; कुत:? उत्तरेभ्यो
वाक्यगतेभ्यो हेतुभ्य:। एष आत्माऽपहतपाप्मा विजरो विमृत्युर्विशोको विजिघत्सोऽपिपास: सत्यकामस्सत्यसङ्कल्प:        (छां.8.1.5)        इति        निरुपाधिकात्मत्वमपहतपाप्मत्वादिकं        सत्यकामत्वं
सत्यसङ्कल्पत्वं चेति दहराकाशे श्रूयमाणा गुणा: दहराकाशं परं ब्रह्मेति ज्ञापयन्ति। अथ य
इहात्मानमनुविद्य व्रजन्त्येतांश्च सत्यान्कामांस्तेषां सर्वेषु लोकेषु कामचारो भवति (छा.8.1.6)
इत्यादिना यं कामं कामयते सोऽस्य सङ्कल्पादेव समुत्तिष्ठति तेन सम्पन्नो महीयते (छा.8.2.10)
इत्यन्तेन दहराकाशवेदिनस्सत्यसङ्कल्पत्वप्राप्तिश्चोच्यमाना दहराकाशं परं ब्रह्मेत्यवगमयति। यावान्वा
अयमाकाशस्तावानेषोऽन्तर्हृदय आकाश: (छा.8.1.3) इत्युपमानोपमेयभावश्च दहराकाशस्य भूताकाशत्वे नोपपद्यते। हृदयावच्छेदनिबन्धन उपमानोपमेयभाव इति चेत् - तथा सति हृदयावच्छिन्नस्य द्यावापृथिव्यादिसर्वाश्रयत्वं नोपपद्यते।
ननु च दहराकाशस्य परमात्मत्वेऽपि बाह्याकाशोपमेयत्वं न सम्भवति ज्यायान्पृथिव्या ज्यायानन्तरिक्षात्  (छा.3.14.3)  इत्यादौ  सर्वस्माज्ज्यास्त्वश्रवणात्  -  नैवम्,  दहराकाशस्य
हृदयपुण्डरीकमध्यवर्तित्वप्राप्ताल्पत्वनिवृत्तिपरत्वादस्य वाक्यस्य; यथा  अधिकजवेऽपि सवितरि
इषुवद्गच्छति सविता इति वचनं गतिमान्द्यनिवृत्तिपरम्। अथ स्यात् - एष आत्माऽपहतपाप्मा (छा.8.1.5) इत्यादिना दहराकाशो न निर्दिश्यते दहरोऽस्मिन्नन्तराकाश: तस्मिन्यदन्तस्तदन्वेष्टव्यम् (छा.8.1.1) इति दहराकाशान्तर्वर्तिन: ततोऽन्यस्यान्वेष्टव्यत्वेन प्रकृतत्वादिह एष आत्माऽपहतपाप्मा (छा.8.1.5) इति तस्यैवान्वेष्टव्यस्य निर्देष्टुं युक्तत्वात्; स्यादेतदेवम्, यदि श्रुतिरेव दहराकाशं तदन्तर्वर्तिनं च न व्यभाङ्क्ष्यत्; व्यभाङक्षीत्तु सा; तथाहि अथ यदिदमिस्मन्ब्रह्मपुरे दहरं पुण्डरीकं
वेश्म दहरोऽस्मिन्नन्तराकाशस्तस्मिन्यदन्त: तदन्वेष्टव्यम् (छा.8.1.1) इति ब्रह्मपुरशब्देनोपास्यतया सन्निहितपरब्रह्मण: पुरत्वेनोपासकशरीरं निर्दिश्य तन्मध्यवर्ति च तदवयवभूतं पुण्डरीकाकारमल्पपरिमाणं
हृदयं परस्य ब्रह्मणो वेश्मतयाऽभिधाय सर्वज्ञं सर्वशक्तिमाश्रितवात्सल्यैकजलधि- मुपासकानुग्रहाय तस्मिन्वेश्मनि सन्निहितं सूक्ष्मतया ध्येयं दहराकाशशब्देन निर्दिश्य तदन्तर्वर्ति चापहतपाप्मत्वादिस्वभावतो निरस्तनिखिलहेयत्व सत्यकामत्वादिस्वाभाविकानवधिकातिशयकल्याणगुणजातं च ध्येयं तदन्वेष्टव्यम् (छा.8.1.1) इत्युपदिश्यते। अत्र तदन्वेष्टव्यम् (छां.8.1.1) इति तच्छब्देन दहराकाशम्, तदन्तर्वर्तिगुणजातं च परामृश्य तदुभयमन्वेष्टव्यमित्युपदिश्यते; यदिदमस्मिन्ब्रह्मपुरे दहरं पुण्डरीकं वेश्म (छां.8.1.1)
इत्यनूद्य तस्मिन्दहरपुण्डरीकवेश्मनि यो दहराकाश:, यच्च तदन्तर्वर्तिगुणजातम्, तदुभयमन्वेष्टव्यमिति विधीयत इत्यर्थ:। दहराकाशशब्दनिर्दिष्टस्य परब्रह्मत्वं तस्मिन्यदन्त: (छां.8.1.1) इति निर्दिष्टस्य च तद्गुणत्वम्, तच्छब्देनोभयं परामृश्योभयस्याप्यन्वेष्टव्यतया विधानं च कथमवगम्यत इति चेत् - तदवहितमनाश्शृणु - यावान्वायमाकाशस्तावानेषोऽन्तर्हृदय आकाश: (छां.8.1.3) इति दहराकाशस्यातिमहत्तामभिधाय उभे अस्मिन् द्यावापृथिवी अन्तरेव समाहिते उभावग्निश्च वायुश्च
सूर्याचन्द्रमसावुभौ विद्युन्नक्षत्राणि (छां.8.1.3) इति प्रकृतमेव दहराकाशं अस्मिन्निति निर्दिश्य, तस्य सर्वजगदाधारत्वमभिधाय यच्चास्येहास्ति यच्च नास्ति सर्वं तदस्मिन्समाहितम् (छां.8.1.3) इति
पुनरप्यस्मिन्निति तमेव दहराकाशं परामृश्य तस्मिन्नस्योपासकस्येहलोके यद्भोग्यजातमस्ति, यच्च
मनोरथमात्रगोचरमिह नास्ति, सर्वं तद्भोग्यजातमस्मिन्दहराकाशे समाहितमिति निरतिशयभोग्यत्वं दहराकाशस्याभिधाय तस्य दहराकाशस्य देहावयवभूतहृदयान्तर्वर्तित्वेऽपि देहस्य जराप्रध्वांसादौ सत्यपि
परमकारणतयाऽतिसूक्ष्मत्वेन निर्विकारत्वमुक्त्वा तत एव एतत्सत्यं ब्रह्मपुरम् (छा.8.1.5) इति तमेव दहराकाशं सत्यभूतं ब्रह्माख्यं पुरं निखिलजगदावासभूतमित्युपपाद्य अस्मिन्कामास्समाहिता: (छां.8.1.5) इति दहराकाशमस्मिन्निति निर्दिश्य काम्यभूतांश्च गुणान्कामा इति निर्दिश्य तेषां दहराकाशान्तर्वर्तित्वमुक्त्वा तदेव दहराकाशस्य काम्यभूतकल्याणगुणविशिष्टत्वं तस्याऽत्मत्वं च एष
आत्माऽपहतपाप्मा (छां.8.1.5) इत्यादिना सत्यसङ्कल्प: (छां.8.1.5) इत्यन्तेन स्फुटीकृत्य यथा ह्येवेह प्रजा अन्वाविशन्ति (छां.8.1.5) इत्यारभ्य तेषां सर्वेषु लोकेष्वकामचारो भवति (छा.8- 1-6) इत्यन्तेन तदिदं गुणाष्टकं तद्विशिष्टं दहराकाशशब्दनिर्दष्टमात्मानं चाविदुषामेतद्व्यतिरिक्तभोग्यसिद्धये च कर्म कुर्वतामन्तवत्फलावाप्तिं असत्यसङ्कल्पत्वं चाभिधाय अथ य इहात्मानमनुविद्य व्रजन्त्येतांश्च सत्यान्कामांस्तेषां सर्वेषु लोकेषु कामचारो भवति (छां.8.1.6) इत्यादिना दहराकाशशब्दनिर्दिष्टमात्मानं तदन्तर्वर्तिनश्च काम्यभूतानपहतपाप्मत्वादिकान् गुणान्विजानतामुदारगुणसागरस्य तस्य परमपुरुषस्य
प्रसादादेव सर्वकामावाप्तिस्सत्यसङ्कल्पता चोच्यते। अतो दहराकाश: परं ब्रह्म, तदन्तर्वर्ति
चापहतपाप्मत्वादिकाम्यगुणजातम्, तदुभयमन्वेष्टव्यं विजिज्ञासतिव्यमिति चोच्यत इति निश्चीयते। तदेतद्वाक्यकारोऽपि स्पष्टयति तस्मिन्यदन्तरिति कामव्यपदेश: (वाक्यं) इत्यादिना। अत एतेभ्यो
हेतुभ्यो दहराकाश: परमेव ब्रह्म।।13।।
MARKER: sutram beginning
overall_sutram_no:79
sutram_text:गतिशब्दाभ्यां तथाहि दृष्टं लिङ्गं च
sutram_index_string:1-3-14
79.        गतिशब्दाभ्यां तथाहि दृष्टं लिङ्गं च ।। 1-3-14 ।।
इतश्च दहराकाश: परं ब्रह्म तद्यथा हिरण्यनिधिं निहितमक्षेत्रज्ञा उपर्युपरि सञ्चरन्तो न विन्देयुरेवमेवेमास्सर्वा: प्रजा अहरहर्गच्छ्न्त्य एतं ब्रह्मलोकं न विन्द्नन्ति अनृतेन हि प्रत्यूढा: (छां.8.3.2) इति एतमिति प्रकृतं दहराकाशं निर्दिश्य तत्राहरहस्सर्वेषां क्षेत्रज्ञानां गमनम्, गन्तव्यस्य तस्य दहराकाशस्य ब्रह्मलोकशब्दनिर्देशश्च दहराकाशस्य परब्रह्मतां गमयत:। कथमनयोरस्य
परब्रह्मत्वसाधकत्वमित्यत आह - तथाहि दृष्टम् - इति। परस्मिन्ब्रह्मणि सर्वेषां क्षेत्रज्ञानामहरहस्सुषुप्तिकाले
गमनमन्यत्राभिधीयमानं दृष्टम् - एवमेव खलु सोम्येमास्सर्वा: प्रजास्सति सम्पद्य न विदुस्सति सम्पत्स्यामहे इति (छां.8.9.2) इति, सत आगम्य न विदुस्सत आगच्छामह इति (छां.8.9.2)
इति च । तथा ब्रह्मलोकशब्दश्च परस्मिन्ब्रह्मणि दृष्ट: एष ब्रह्मलोक: सम्राडिति होवाच
(बृ.6.3.33) इति। मा भूदन्यत्र ब्रह्मणि गमनदर्शनम्; एतदेव तु दहाराकाशे सर्वेषां क्षेत्रज्ञानां
प्रलयकाल इव निरस्तनिखिलदु:खानां सुषुप्तिकालेऽवस्थानं श्रूयमाणमस्य परब्रह्मत्वे पर्याप्तं लिङ्गम्; तथा ब्रह्मलोकशब्दश्च समानाधिकरणवृत्त्याऽस्मिन्दहाराकाशे प्रयुज्यमानोऽस्य ब्रह्मत्वे प्रयोगान्तरनिरपेक्षं
पर्याप्तं लिङ्गमित्याह - लिङ्गं च - इति। निषादस्थपतिन्यायाच्च षष्ठीसमासात्समानाधिकरणसमासो न्याय्य:।।
अथवा अहरहर्गच्छन्त्य: (छा.8.3.2) इति न सुषुप्तिविषयं गमनमुच्यते; अपित्वन्तरात्मत्वेन सर्वदा वर्तमानस्य दहराकाशस्य परमपुरुषार्थभूतस्योपर्युपरि अहरहर्गच्छन्त्य: सर्वस्मिन्काले वर्तमाना: तमजानत्यस्तं न विन्दन्ति - न लभन्ते; यथा हिरण्यनिधिं निहितं तत्स्थानमजानानास्तदुपरि सर्वदा
वर्तमाना अपि न लभन्ते, तद्वदित्यर्थ:। सेयमेवमन्तरात्मत्वेन स्थितस्य दहराकाशस्योपरि तन्नियमितानां सर्वासां प्रजानामजानतीनां सर्वदा गतिरस्य दहाराकाशस्य परब्रह्मतां गमयति। तथाह्यन्यत्र परस्य
ब्रह्मणोऽन्तरात्मतयाऽवस्थितस्य        स्वनियाम्याभिस्स्वस्मिन्वर्तमानाभि:        प्रजाभिरवेदनं        दृष्टम्।        यथा
अन्तर्यामिब्राह्मणे य आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरं य
आत्मानमन्तरो यमयति (बृ.5.7.22) इति, अदृष्टो द्रष्टा अश्रुतश्श्रोता (बृ.5.7.23) इति च।
मा        भूदन्यत्र दर्शनम्; स्वयमेव        त्वियं निधिदृष्टान्तावगतपरमपुरुषार्थभावस्यास्य हृदयस्थस्योपरि तदाधारतयाऽहरहस्सर्वदा सर्वासां प्रजानामजानतीनां गतिरस्य परब्रह्मत्वे पर्याप्तं लिङ्गम् ।।14।।
इतश्च दहराकाशं परं ब्रह्म -
MARKER: sutram beginning
overall_sutram_no:80
sutram_text:धृतेश्च महिम्नोऽस्यास्मिन्नुपलब्धे:
sutram_index_string:1-3-15
80.        धृतेश्च महिम्नोऽस्यास्मिन्नुपलब्धे: ।। 1-3-15 ।।
अथ य आत्मा (छा.8.4.1) इति प्रकृतं दहराकाशं निर्दिश्य स सेतुर्विधृतिरेषां
लोकानामसम्भेदाय (छां 8.4.1) इत्यस्मिन्जगद्विधरणं श्रूयमाणं दहराकाशस्य परब्रह्मतां गमयति; जगद्विधरणं हि परस्य ब्रह्मणो महिमा एष सर्वेश्वर एष सर्वभूताधिपतिरेष भूतपाल एष सेतुर्विधरण एषां लोकानामसम्भेदाय (बृ.6.4.22) इति, एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठत: (बृह.5.8.9) इत्यादिभ्य:। स चायं तस्य परस्य ब्रह्मणो धृत्याख्यो
महिमाऽस्मिन्दहराकाशे उपलभ्यते; अतो दहराकाश: परं ब्रह्म।।15।।
MARKER: sutram beginning
overall_sutram_no:81
sutram_text:प्रसिद्धेश्च
sutram_index_string:1-3-16
81.        प्रसिद्धेश्च ।। 1-3-16 ।।
आकाशशब्दश्च परस्मिन्ब्रह्मणि प्रसिद्ध: को ह्येवाऽन्यात्क: प्राण्यात्। यदेष आकाश आनन्दो न स्यात् (तै.आन.7) सर्वाणि ह वा इमानि भूतान्याकाशादेव समुत्पद्यन्ते (छां.1.9.1) इत्यादिषु;
अपहतपाप्मत्वादिगुणसनाथा प्रसिद्धिर्भूताकाशप्रसिद्धेर्बलीयसी इत्यभिप्राय:।। 16।।
एवं तावद्दहराकाशस्य भूताकाशत्वं प्रतिक्षिप्तम्। अथेदानीं दहराकाशस्य प्रत्यगात्मत्वमाशङ्क्य निराकर्तुमुपक्रमते -
MARKER: sutram beginning
overall_sutram_no:82
sutram_text:इतरपरामर्शात्स इति चेन्नासम्भवात्
sutram_index_string:1-3-17
82.        इतरपरामर्शात्स इति चेन्नासम्भवात् ।। 1-3-17 ।।
यदुक्तं वाक्यशेषवशाद्दहराकाश: परं ब्रह्मेति, तदयुक्तम्, वाक्यशेषे परस्मादितरस्य जीवस्यैव साक्षात्परामर्शात् अथ य एष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेन
रूपेणाभिनिष्पद्यते एष आत्मेति होवाच एतदमृतमभयमेतद्ब्रह्म (छां.8.3.4) इति। यद्यपि
दहरोऽस्मिन्नन्तर        आकाश:        (छां.8.1.1)        इति        हृदयपुण्डरीकमध्यवर्तितयोपदिष्टस्य
आकाशस्योपमानोपमेयभावाद्यसम्भवात् भूताकाशत्वं न सम्भवति, तथापि वाक्यशेषवशात्प्रत्यगात्मत्वं युक्तमाश्रयितुम्। आकाशशब्दोऽपि प्रकाशादियोगाज्जीव एव वर्तिष्यत इति चेत् - अत्रोत्तरं - नासम्भवात् - इति। नायं जीव:; नह्यपहतपाप्मत्वादयो गुणा जीवे सम्भवन्ति ।।17।।
MARKER: sutram beginning
overall_sutram_no:83
sutram_text:उत्तराच्चेदाविर्भूतस्वरूपस्तु
sutram_index_string:1-3-18
83. उत्तराच्चेदाविर्भूतस्वरूपस्तु ।। 1-3-18 ।।
उत्तरात् - प्रजापतिवाक्यात्, जीवस्यैवापहतपाप्मत्वादिगुणयोगो निश्चीयत इति चेत् - एतदुक्तं
भवति - प्रजापतिवाक्यं जीवपरमेव, तथाहि य आत्माऽपहतपाप्मा विजरो विमृत्युर्विशोको विजिघत्सोऽपिपासस्सत्यकामस्सत्यसङ्कल्पस्सोऽन्वेष्टव्यस्स विजिज्ञासिव्यस्स सर्वांश्च लोकानाप्नोति सर्वांश्च  कामान्यस्तमात्मानमनुविद्य  विजानाति  (छां.8.7.1)  इति
प्रजापतिवचनमैतिह्यरूपेणोपश्रुत्यान्वेष्टव्यात्मस्वरूपजिज्ञासया        प्रजापतिमुपसेदुषे        मघवते        प्रजापति:
जागरितस्वप्नसुषुप्त्यवस्थं जीवात्मानं सशरीरं क्रमेण शुश्रूषुयोग्यतापरीचिक्षिषयोपिदश्य तत्रतत्र भोग्यमपश्यते
परिशुद्धात्मस्वरूपोपदेशयोग्याय तस्मै मघवते मघवन्मर्त्यं वा इदं शरीरमात्तं मृत्युना तदस्यामृतस्य
अशरीरस्यात्मनोऽधिष्ठानम् (छां.8.12.1) इति शरीरस्य अधिष्ठानतां आत्मनश्चाधिष्ठातृतां अशरीरस्य च तस्यामृतत्वस्वरूपतां चोक्त्वा न ह वै सशरीरस्य सत: प्रियाप्रिययोरपहतरस्ति। अशरीरं वाव सन्तं न प्रियाप्रिये स्पृशत: (छां.8.12.1) इति कर्मारब्धशरीरयोगिन: तदनुगुणसुखदु:खभागित्वरूपानर्थं तद्विमोक्षे च तदभावमभिधाय एवमेवैष सम्प्रसादोऽस्माच्छरीरात् समुत्थाय परं ज्योतिरुपसम्पद्य स्वेन रूपेणाभिनिष्पद्यते (छां.8.12.2) इति जीवात्मन: स्वरूपमेव शरीरवियुक्तं उपदिदेश । स उत्तम:
पुरुष: स तत्र पर्येति जक्षत्क्रीडन्रममाण: स्त्रीभिर्वा यानैर्वा ज्ञातिभिर्वा नोपजनं स्मरन्निदं शरीरम्
(छां.8.12.3) इति प्राप्यस्य परस्य ज्योतिष: पुरुषोत्तमत्वम्, निवृत्ततिरोधानस्य परं ज्योतिरुपसम्पन्नस्य
प्रत्यगात्मनो ब्रह्मलोके यथेष्टभोगावाप्तिं, प्रियाप्रियवियुक्तकर्मनिमित्तशरीराद्यपुरुषार्थाननुसन्धानं चाभिधाय
स यथा प्रयोग्य आचरणे युक्त एवमस्मिन् शरीरे प्राणो युक्त: (छा.8.12.3) इति यथोक्तस्वरूपस्यैव
संसारदशायां कर्मतन्त्रं शरीरयोगं युग्यशकटयोगदृष्टान्तेनाभिधाय अथ यत्रैतदाकाशमनुविषण्णं चक्षुस्स चाक्षुष: पुरुषो दर्शनाय चक्षुरथ यो वेदेदं जिघ्राणीति स आत्मा गन्धाय घ्राणमथ यो
वेदेदमभिव्याहराणीति स आत्माऽभिव्याहाराय वागथ यो वेदेदं शृणवानीति स आत्मा श्रवणाय
श्रोत्रम्। अथ यो वेदेदं मन्वानीति स आत्मा मनोऽस्य दिव्यं चक्षु: (छा.8.12.4,5) इति चक्षुरादीनां करणत्वं रूपादीनां ज्ञेयत्वमस्य च ज्ञातृत्वं प्रदर्श्य तत एव शरीरेन्द्रियेभ्योऽस्य
व्यतिरेकमुपपाद्य स वा एष एतेन दिव्येन चक्षुषा मनसैतान्कामान्पश्यन्रमते य एते ब्रह्मलोके (छा.8.12.6) इति तस्यैव विधूतकर्मनिमित्तशरीरेन्द्रियस्य मनश्शब्दाभिहितेन दिव्येन स्वाभाविकेन ज्ञानेन सर्वकामानुभवमुक्त्वा तं वा एतं देवा आत्मानमुपासते तस्मात्तेषां सर्वे च लोका
आप्तास्सर्वे च कामा: (छां.8.12.6) इत्येवंविधमात्मानं ज्ञानिनो जानन्तीत्यभिधाय सर्वांश्च
लोकानाप्नोति सर्वांश्च कामान्यस्तमात्मानमनुविद्य विजानातीति ह प्रजापतिरुवाच (छां.8.12.6)
इत्येवंविधमात्मानं        विदुषस्सर्वलोकसर्वकामावाप्त्युपलक्षितं        ब्रह्मानुभवं        फलमभिधायोपसंहृतम्        ।
अतस्तत्रापहतपाप्मत्वादिगुणको ज्ञातव्यतया प्रक्रान्तो जीव एवेत्यवगतम्। अतो जीवस्यापहतपाप्मत्वादयस्सम्भवन्ति। अतो दहरवाक्यशेषे श्रूयमाणस्य जीवस्यापहतपाप्मत्वादिगुणसम्भवात्स एव दहराकाश इति निश्चीयते - इति चेत् इति।।
सिद्धान्त:
तत्राह - आविर्भूतस्वरूपस्तु  इति । पूर्वमनृततिरोहितापहतपाप्मत्वादि गुणकस्वरूप:
पश्चाद्विमुक्तकर्मबन्धश्शरीरात्समुत्थित: परं ज्योतिरुपसम्पन्न आविर्भूतस्वरूपस्सन् अपहतपाप्मत्वादि- गुणविशिष्टस्तत्र प्रजापतिवाक्येऽभिधीयते; दहरवाक्ये त्वतिरोहितस्वभावापहतपाप्मत्वादिविशिष्ट एव दहराकाश: प्रतीयते। आविर्भूतस्वरूपस्यापि जीवस्यासम्भावनीयास्सेतुत्वसर्वलोकविधरणत्वादय: सत्यशब्दनिर्वचनावगतं चेतनाचेतनयो: नियन्तृत्वं दहराकाशस्य परब्रह्मतां साधयन्ति। सेतुत्व- सर्वलोकविधरणत्वादय आविर्भूतस्वरूपस्यापि न सम्भवन्तीति जगद्व्यापारवर्जम् (शारी.4.4.17)
इत्यत्रोपपादियष्याम:।।18।।
यद्येवम्, दहरवाक्ये अथ य एष सम्प्रसाद: (छा.8.3.4) इत्यादिना जीवप्रस्ताव: किमर्थ:
-        इति चेत् - तत्राह -
MARKER: sutram beginning
overall_sutram_no:84
sutram_text:अन्यार्थश्च परामर्श:
sutram_index_string:1-3-19
84.        अन्यार्थश्च परामर्श: ।। 1-3-19 ।।
दहराकाशस्यैवापहतपाप्मत्वजगद्विधरणत्वादिवन्मुक्तस्य        तदुपसम्पत्त्याऽपहतपाप्मत्वादिकल्याण- गुणविशिष्टस्वाभाविकरूपप्राप्तिकथनेन तद्धेतुत्वरूपं परमपुरुषासाधारणं गुणमुपदेष्टुं प्रजापतिवाक्योक्तस्य
जीवस्यात्र परामर्श:; प्रजापतिवाक्ये च मुक्तात्मस्वरूपयाथात्म्यविज्ञानं दहरविद्योपयोगितयोक्तम्; ब्रह्मप्रेप्सोर्हि जीवात्मनस्स्वस्वरूपं च ज्ञातव्यमेव; स्वयमपि कल्याणगुण एव सन्ननवधिकातिशयासंख्येयकल्याणगुणगणं
परं ब्रह्मानुभविष्यतीति ब्रह्मोपासनफलान्तर्गतत्वात्स्वरूपयाथात्म्यविज्ञानस्य। सर्वांश्च लोकानाप्नोति सर्वांश्च  कामान्  (छा.8.12.6)  स  तत्र  पर्येति  जक्षत्क्रीडन्        (छा.8.12.3) इत्यादिकं
प्रजापतिवाक्ये कीर्त्यमानं फलमपि दहरविद्याफलमेव।।19।।
MARKER: sutram beginning
overall_sutram_no:85
sutram_text:अल्पश्रुतेरिति चेत्तदुक्तम्
sutram_index_string:1-3-20
85.        अल्पश्रुतेरिति चेत्तदुक्तम् ।। 1-3-20 ।।
दहरोऽस्मिन् (छा.8.1.1) इत्यल्पपरिमाणश्रुतिराराग्रोपमितस्य जीवस्यैवोपपद्यते, न तु सर्वस्माज्ज्यायसो
ब्रह्मण इति चेत् - तत्र यदुत्तरं वक्तव्यम्, तत्पूर्वमेवोक्तं निचाय्यत्वादेवम् (शारी.1.2.7) इत्यनेन।
अतो दहराकाशोऽनाघ्राताविद्याद्यशेषदोषगन्ध: स्वाभाविकनिरतिशय-ज्ञानबलैश्वर्यवीर्यशक्ति- तेज:प्रभृत्यपरिमितोदारगुणसागर: पुरुषोत्तम एव। प्रजापतिवाक्यनिर्दिष्टस्तु घ्रन्ति त्वेवैवं विच्छादयन्ति (छा.8.10.2)इत्येवमादिभिरवगतकर्मनिमित्तदेहपरिग्रह: पश्चात्परञ्ज्योतिरूपसम्पद्याऽऽविर्भूतापहत-
पाप्मत्वादिगुणस्वरूप इति न दहराकाश:।। 20।।
इतश्चैतदेवम्-
MARKER: sutram beginning
overall_sutram_no:86
sutram_text:अनुकृतेस्तस्य च
sutram_index_string:1-3-2
86.        अनुकृतेस्तस्य च ।। 1-3-2 ।।
तस्य दहराकाशस्य परस्य ब्रह्मण: अनुकारात् - अयमपहतपाप्मत्वादिगुणको विमुक्तबन्ध:
प्रत्यगात्मा न दहराकाश:। तदनुकार: - तत्साम्यम्। तथाहि प्रत्यगात्मनो विमुक्तस्य परब्रह्मानुकार:
श्रूयते यदा पश्य: पश्यते रुक्मवर्णं कर्तारमीशं पुरुषं ब्रह्मयोनिम्। तदा विद्वान् पुण्यपापे विधूय निरञ्जन: परमं साम्यमुपौति (छा.3.1.3) इति । अतोऽनुकर्ता प्रजापतिवाक्यनिर्दिष्ट:। अनुकार्यं
ब्रह्म दहराकाश:।।21।।
MARKER: sutram beginning
overall_sutram_no:87
sutram_text:अपि स्मर्यते
sutram_index_string:1-3-22
87.        अपि स्मर्यते ।। 1-3-22 ।।
संसारिणोऽपि मुक्तावस्थायां परमसाम्यापत्तिलक्षण: परब्रह्मानुकार: स्मर्यते इदं ज्ञानमुपाश्रित्य
मम साधर्म्यमागता:। सर्गेऽपि नोपजायन्ते प्रलये न व्यथन्ति च (भ.गी.14.2) इति।। केचित्
-        अनुकृतेस्तस्य च, अपि स्मर्यते इति सूत्रद्वयमधिकरणान्तरं तमेव भान्तमनुभाति सर्वं तस्य
भासा सर्वमिदं विभाति (मु.2.2.10) इत्यस्याश्श्रुते: परब्रह्मपरत्वनिर्णयाय प्रवृत्तं वदन्ति। तत्तु
अदृश्यत्वादिगुणको धर्मोक्ते: (ब्र.सू.1.2.21) द्युभ्वाद्यायतनं स्वशब्दात् (ब्र.सू.1.3.1) इत्यधिकरणद्वयेन
तस्य प्रकरणस्य परब्रह्मविषयत्वप्रतिपादनात् ज्योतिश्चरणाभिधानात् (ब्र.सू.1.2.25) इत्यादिषु
परस्य ब्रह्मणो भारूपत्वावगतेश्च पूर्वपक्षानुत्थानादयुक्तम्; सूत्राक्षर वैरूप्यं च ।।22।।
इति श्रीशारीरकमीमांसाभाष्ये दहराधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये प्रमिताधिकरणम्।।6।।
MARKER: sutram beginning
overall_sutram_no:88
sutram_text:शब्दादेव प्रमित:
sutram_index_string:1-3-23
88.        शब्दादेव प्रमित: ।। 1-3-23 ।।
कठवल्लीषु श्रूयते अङ्गुष्ठमात्र: पुरुषो मध्य आत्मनि तिष्ठति। ईशानो भूतभव्यस्य न ततो विजुगुप्सते। एतद्वैतत् (कठ.2.4.12) अङ्गुष्ठमात्र: पुरुषो ज्योतिरिवाधूमक:। ईशानो
भूतभव्यस्य स एवाद्य स उ श्व:। एतद्वैतत् (कठ.2.4.13) अङ्गुष्ठमात्र: पुरुषोऽन्तरात्मा सदा जनानां हृदये सन्निविष्ट:। तं स्वाच्छरीरात्प्रवृहेन्मुञ्जादिवैषीकां धैर्येण। तं विद्याच्छुक्रममृतम् (कठ.26.17) इति। तत्र सन्दिह्यते - किमयमङ्गुष्ठमात्रप्रमित: प्रत्यगात्मा, उत परमात्मा इति। किं युक्तम्? प्रत्यगात्मेति। कुत:? जीवस्यान्यत्राङ्गुष्ठमात्रत्वश्रुते: प्राणाधिपस्सञ्चरति स्वकर्मभि:।
अङ्गुष्ठमात्रो रवितुल्यरूप: सङ्कल्पाहङ्कारसमन्वितो य: (श्वे.5.8.7) इति। नचान्यत्रोपासनार्थतयाऽपि
परमात्मनोऽङ्गुष्ठमात्रत्वं श्रूयते। एवं निश्चिते जीवत्वे ईशानत्वं शरीरेन्द्रियभोग्यभोगोपकरणापेक्षयाऽपि
भविष्यति।।
सिद्धान्त:
इति प्राप्ते ब्रूम: - शब्दादेव प्रमित: अङ्गुष्ठप्रमित: परमात्मा; कुत:? ईशानो भूतभव्यस्य
(कठ.2.4.13) इति शब्दादेव; न च भूतभव्यस्य सर्वस्येशितृत्वं कर्मपरवशस्य जीवस्योपपद्यते।।23।। कथं तर्हि परमात्मनोऽङ्गुष्ठमात्रत्वमित्यत्राह -
MARKER: sutram beginning
overall_sutram_no:89
sutram_text:हृद्यपेक्षया तु मनुष्याधिकारत्वात्
sutram_index_string:1-3-24
89.        हृद्यपेक्षया तु मनुष्याधिकारत्वात्        ।। 1-3-24 ।।
परमात्मन        उपासनार्थमुपासकहृदये        वर्तमानत्वादुपासकहृदयस्याङ्गुष्ठप्रमाणत्वात्तदपेक्षयेदं
अङ्गुष्ठप्रमितत्वमुपपद्यते, जीवस्याप्यङ्गुष्ठप्रमितत्वं हृदयान्तर्वर्तित्वात्तदपेक्षमेव; तस्याराग्रमात्रत्वश्रुते:।
मनुष्याणामेवोपासकत्वसम्भावनाया शास्त्रस्य मनुष्याधिकारत्वान्मनुष्यहृद्यस्य च तत्तदङ्गुष्ठप्रमितत्वात्खरतुरगभुजगादीनामनङ्गुष्ठप्रमितत्वेऽपि न कश्चिद्दोष: । स्थितं तावदुत्तरत्र समापयिष्यते।।24।।
MARKER: adhikaranam beginning
श्रीशारीरकमीमांसाभाष्ये एतद्गर्भे देवताधिकरणम्।।7।।
MARKER: sutram beginning
overall_sutram_no:90
sutram_text:तदुपर्यपि बादरायणस्सम्भवात्
sutram_index_string:1-3-25
90.        तदुपर्यपि बादरायणस्सम्भवात् ।। 1-3-25 ।।
परस्य ब्रह्मणोऽङ्गुष्ठप्रमितत्वोपपत्तये मनुष्याधिकारं ब्रह्मोपासनशास्त्रमित्युक्तम्। तत्प्रसङ्गेनेदानीं
ब्रह्मविद्यायां देवादीनामप्यधिकारोऽस्ति नास्तीति विचार्यते। किं तावद्युक्तम्? नास्ति देवादीनामधिकार
इति। कुत:? सामर्थ्याभावात् । न ह्यशरीराणां देवादीनां विवेकविमोकादिसाधनसप्तकानुगृहीत-
ब्रह्मोपासनोपसंहारसामर्थ्यमस्ति। न च देवादीनां सशरीरत्वे प्रमाणमुपलभामहे। यद्यपि परिनिष्पन्नेऽपि
वस्तुनि व्युत्पत्तिसम्भावनया वेदान्तवाक्यानि परे ब्रह्मणि प्रमाणभावमनुभवन्ति; तथापि देवादीनां विग्रहवत्त्वप्रतिपादनपरं न किञ्चिदपि वाक्यमुपलभ्यते। मन्त्रार्थवादास्तु कर्मविधिशेषतयाऽन्यपरत्वान्न देवादिविग्रहसाधने प्रभवन्ति। कर्मविधयश्च स्वापेक्षितोद्देश्यकारकत्वातिरेकि देवतागतं किमपि न साधयन्ति। अत एव तासामर्थित्वमपि न सम्भवति। अतस्सामर्थ्यार्थित्वयोरभावाद्देवादीनामनधिकार
सिद्धान्त:
एवं प्राप्ते प्रचक्ष्महे - तदुपर्यपि बादरायणस्सम्भवात् - तदुपर्यपि - तत् ब्रह्मोपासनम्, उपरि
-        देवादिष्वपि, सम्भवतीति भगवान्बादरायणो मन्यते, तेषामर्थित्वसामर्थ्ययोस्सम्भवात्। अर्थित्वं तावदाध्यात्मिकादिदुर्विषहदु:खाभितापात् परस्मिन्ब्रह्मणि च निरस्तनिखिल-दोषगन्धेऽनवधिकातिशय-
असङ्ख्येयकल्याणगुणगणे निरतिशयभोग्यत्वादिज्ञानाच्च सम्भवति। सामर्थ्यमपि पटुतरदेहेन्द्रियादिमत्तया सम्भवति। देहेन्द्रियादिमत्त्वं च ब्रह्मादीनां सकलोपनिषत्सु सृष्टिप्रकरणेषूपासनप्रकरणेषु च श्रूयते। तथाहि सदेव सोम्येदमग्र आसीत् (छा.6.2.1), तदैक्षत बहु स्यां प्रजायेयेति तत्तेजोऽसृजत (छां.6.2.3) इत्यारभ्य सर्वमचेतनं तेजोबन्नप्रमुखावस्थाविशेषवद्व्याकृत्य अनेन जीवेनाऽत्मनाऽनुप्रविश्य नामरूपे व्याकरवाणि (छा.6.3.2) इति सङ्कल्प्य ब्रह्मादिस्थावरान्तं चतुर्विधं भूतजातं तत्तत्कर्मोचितशरीरं तदुचितनामभाक् चायमकरोदित्युक्तम्। एवं सर्वत्र सृष्टिवाक्येषु देवतिर्यङ्मनुष्यस्थावरात्मना चतुर्विधा सृष्टिराम्नायते। देवादिभेदश्च तत्तत्कर्मानुगुणब्रह्मलोकप्रभृतिचतुर्दशलोकस्थफलभोगयोग्यदेहेन्द्रियादि- योगायत्त:, आत्मनां स्वतो देवादित्वाभावात्। तथा तद्धोभये देवासुरा अनुबुबुधिरे ते होचु: ....
इन्द्रो ह वै देवानामभिप्रवव्राज, विरोचनोऽसुराणां तौ हासंविदानावेव समित्पाणी प्रजापतिसकाशं
आजग्मतु: (छा.8.7.2) तौ ह द्वातिं्रशतं वर्षाणि ब्रह्मचर्यमूषतु: तौ ह प्रजापतिरुवाच
(छां.8.7.3) इत्यादिना स्पष्टमेव शरीरेन्द्रियवत्त्वं देवादीनां प्रतीयते। कर्मविधिशेषभूतमन्त्रार्थवादेष्वपि
वज्रहस्त: पुरन्दर: (तै.अष्ट.2.6.7.34), तेनेन्द्रो वज्रमुदयच्छत् (तै.काण्ड.2.4.12) इत्यादिभि:
प्रतीयमानं विग्रहादिमत्त्वं प्रमाणान्तराविरुद्धं तत्प्रमेयमेव। न चानुष्ठेयार्थप्रकाशनस्तुतिपरत्वाभ्यां
प्रतीयमानार्थान्तराविवक्षा शक्यते वक्तुम्, स्तुत्याद्युपयोगित्वात्तेन विना स्तुत्याद्यनुपपत्तेश्च। गुणकथनेन हि स्तुतित्वम्। गुणानामसद्भावे स्तुतित्वमेव हीयेत। न चासता गुणेन कथितेन प्ररोचना जायते। अत: कर्म प्ररोचयन्तो गुणसद्भावं बोधयन्त्येवार्थवादा:। मन्त्राश्च कर्मसु विनियुक्तास्तत्रतत्र किञ्चित्करत्वायानुष्ठेयमर्थं
प्रकाशयन्तो देवतादिगतिविग्रहादिगुणविशेषमभिदधत एव तत्र किञ्चित्कुर्वन्ति, अन्यथेन्द्रादिस्मृत्यनुपपत्ते:। न च निर्विशेषा देवता धियमधिरोहति। तत्र प्रमाणान्तराप्राप्तान्गुणान् स्वयमेव बोधयित्वा तै: कर्म
प्ररोचयन्ति; गुणविशिष्टं वा प्रकाशयन्ति; प्राप्तांश्चानूद्य तै: प्ररोचनप्रकाशने कुर्वन्ति; विरुद्धत्वे तु तद्वाचिभिश्शब्दैरविरुद्धान्गुणान् लक्षयित्वा कुर्वन्ति। कर्मविधेश्च देवताया ऐश्वर्यमपेक्षितमेव। कामिन: कर्तव्यतया कर्म विधीयमानं स्वयं क्षणप्रध्वंसि कालान्तरभाविन: फलस्य स्वर्गादेस्साधकमपेक्षते।
मन्त्रार्थवादयोश्च वायुर्वै क्षेपिष्ठा देवता वायुमेव स्वेन भागधेयेनोपधावति स एवैनं भूतिं गमयति
(तै.यजु.2.1.1.1) यदनेन हविषाऽऽशास्ते तदश्यात्तदृध्यात्तदस्मै देवा राधन्ताम् (तै.अष्ट.प्रश्न.2)
इत्यादिषु देवताया: कर्मणाऽऽराधिताया: फलदायित्वं तदनुगुणं चैश्वर्यं प्रतीयमानमपेक्षितत्वेन वाक्यार्थे समन्वीयते। देवपूजाभिधायिनो यजिधातोश्च यागाख्यं कर्म स्वाराध्यदेवताप्रधानं प्रतीयते। तदेवं कृत्स्नवाक्यपर्यालोचनया वाक्यादेव विध्यपेक्षितं सर्वमवगतमिति नापूर्वादिकं व्युत्पत्तिसमयानवगतं कर्मविधिष्वभिधेयतया कल्प्यतया वाऽऽश्रयितव्यम्। तथा सङ्कीर्णब्राह्मणमन्त्रार्थवादमूलेषु धर्मशास्त्रेतिहासपुराणेषु ब्रह्मादीनां देवासुरप्रभृतीनां च देहेन्द्रियादयस्स्वभावभेदा: स्थानानि, भोगा:, कृत्यानि चेत्येवमादयस्सुव्यक्ता: प्रतिपाद्यन्ते। अतो विग्रहादिमत्त्वाद्देवानामप्यधिकारोऽस्त्येव।।25।।
MARKER: sutram beginning
overall_sutram_no:91
sutram_text:विरोध: कर्मणीति चेन्नानेकप्रतिपत्तेर्दर्शनात्
sutram_index_string:1-3-26
91.        विरोध: कर्मणीति चेन्नानेकप्रतिपत्तेर्दर्शनात् ।। 1-3-26 ।।
देवादीनां विग्रहादिमत्त्वाभ्युपगमे कर्मणि विरोध: प्रसज्यते, बहुषु यागेषु युगपदेकस्येन्द्रस्य विग्रहवत्त्वे अग्निमग्न आवह, (तै.यजु.अष्ट.3.5) इन्द्रागच्छ हरिव आगच्छ, (तै.यजु.अरुण
प्रश्न.1.12) इत्यादिना आहूतस्य तस्य सन्निधानानुपपत्ते:। दर्शयति चाग्न्यादीनां तत्र तत्रागमनं कस्य
वाह देवा यज्ञमागच्छन्ति कस्य वा न बहूनां यजमानानां यो वै देवता: पूर्व: परिगृह्णाति स एना: श्वो भूते यजते (तै.यजु.कां.1.6ु.7.21) इति। अतो विग्रहादिमत्त्वे कर्मणि विरोध: प्रसज्यत
इति चेत्, तन्न - अनेकप्रतिपत्तेर्दर्शनात् दृश्यते हि सौभरिप्रभृतीनां शक्तिमतां युगपदनेकशरीरप्रतिपत्ति:।।
MARKER: sutram beginning
overall_sutram_no:92
sutram_text:शब्द इति चेन्नात: प्रभवात्प्रत्यक्षानुमानाभ्याम्
sutram_index_string:1-3-27
92.        शब्द इति चेन्नात: प्रभवात्प्रत्यक्षानुमानाभ्याम् ।। 1-3-27 ।।
विरोध इति वर्तते। मा भूत्कर्मणि विरोधोऽनेकशरीरप्रतिपपत्ते:। शब्दे तु वैदिके विरोध:
प्रसज्यते,        अनित्यार्थसंयोगात्।        विग्रहवत्त्वे हि सावयवत्वेनेन्द्रादेरर्थस्यानित्यत्वमनिवार्यम्।        ततो देवदत्तादिशब्दवदिन्द्राद्यर्थजन्मन: प्राग्विनाशादूर्ध्वं चेन्द्रादिशब्दानां वैदिकानामर्थशून्यत्वमनित्यत्वं वा वेदस्य
स्यादिति चेत् - तन्न, अत: प्रभवात् अस्मादिन्द्रादिशब्दादेव पुन: पुनरिन्द्राद्यर्थस्य प्रभवात्। एतदुक्तं
भवति - न हि देवदत्तादिशब्दवदिन्द्रादिशब्दा वैदिका व्यक्तिविशेषमात्रे सङ्केतपूर्वका: प्रवृत्ता:; अपि तु स्वभावत एव गवादिशब्दवदाकृतिविशेषवाचित्वेन। ततश्चैकस्यामिन्द्रव्यक्तौ विनष्टायामत एव
वैदिकादिन्द्रशब्दान्मनसि विपरिवर्तमानादवगततद्वाच्यभूतेन्द्राद्यर्थाकारो धाता तदाकारमेवापरमिन्द्रं सृजति; यथा कुलालो घटशब्दान्मनसि विपरिवर्तमानात्तदाकारमेव घटम् - इति। कथमिदमवगम्यते?
प्रत्यक्षानुमानाभ्यां - श्रुतिस्मृतिभ्यामित्यर्थ:। श्रुतिस्तावत् वेदेन रूपे व्याकरोत्सतासती प्रजापति: (तै.अष्ट.2.6.2.7) इति; तथा स भूरिति व्याहरत् स भूमिमसृजत स भुव इति व्याहरत् सोऽन्तरिक्षमसृजत (तै.अष्ठ.2.2.4.22) इत्यादि। वाचकशब्दपूर्वकं तत्तदर्थसंस्थानं स्मरन् तत्तत्संस्थानविशष्टं तं तमर्थं सृष्टवानित्यर्थ:। स्मृतिरपि अनादिनिधना ह्येषा वागुत्सृष्टा स्वयंभुवा।
आदौ वेदमयी दिव्या यतस्सर्वा: प्रसूतय: (मनु.स्मृ.1.21) इति; सर्वेषां तु स नामानि कर्माणि च पृथक्पृथक् । वेदशब्देभ्य एवादौ पृथक् संस्थाश्च निर्ममे इति। संस्था: - संस्थानानि
रूपाणीति यावत्; तथा नामरूपं च भूतानां कृत्यानां च प्रपञ्चनम्।। वेदशब्देन एवादौ देवादीनां चकार स: (वि.पु.1.5.63) इति। अतो देवादीनां विग्रहवत्त्वेऽपि वैदिकशब्दानामानर्थक्यं, वेदस्यादिमत्त्वं च न प्रसज्यते।।27।।
MARKER: sutram beginning
overall_sutram_no:93
sutram_text:अत एव च नित्यत्वम्
sutram_index_string:1-3-28
93. अत एव च नित्यत्वम् ।। 1-3-28 ।।
यत एवेन्द्रवसिष्ठादिशब्दानां देवर्षिवाचिनां तत्तदाकारवाचित्वं, तत्तच्छब्देन तत्तदर्थस्मृतिपूर्विका च तत्तदर्थसृष्टि:; तत एव मन्त्रकृतो वृणीते (आप.श्रौ.सू.2.16.6), नम ऋृषिभ्यो मन्त्रकृद्भ्य: (तै.आर.7.1.1), अयं सो  अग्निरिति विश्वामित्रस्य सूक्तं भवति (तै.यजु.कां5.2.3.3)
इत्यादिभिर्वसिष्ठादीनां मन्त्रकृत्त्वकाण्डकृत्त्वऋषित्वादौ प्रतीयमानेऽपि वेदस्य नित्यत्वमुपपद्यते। एभिरेव
मन्त्रकृतो वृणीतेे (आप.श्रौ.सू.2.16.6) इत्यादिभिर्वेदशब्दैस्तत्तत्काण्डसूक्तमन्त्रकृतामृषीणामाकृतिशक्त्यादिकं
परामृश्य तत्तदाकारान् तत्तच्छाक्तियुक्तांश्च सृष्ट्वा प्रजापतिस्तानेव तत्तन्मन्त्रादिकरणे नियुङ्क्ते। तेऽपि
प्रजापतिना आहतशक्तयस्तत्तदनुगुणं तपस्तप्त्वा नित्यसिद्धान्पूर्वपूर्ववसिष्ठादिदृष्टान् तानेव मन्त्रादीननधीत्यैव स्वरतो वर्णतश्चास्खलितान्पश्यन्ति। अतश्च वेदानां नित्यत्वमेषां च मन्त्रकृत्त्वमुपपद्यते।।28।।
अथ स्यात् - नैमित्तिकप्रलयादिष्विन्द्राद्युत्पत्तौ वेदशब्देभ्य: पूर्वपूर्वेन्द्रादिस्मरणेन प्रजापतिना देवादिसृष्टिरुपपद्यतां नाम; प्राकृतप्रलये तु स्रष्टु: प्रजापतेर्भूताद्यहङ्कारपरिणामशब्दस्य च विनष्टत्वात्कथं
प्रजापतेश्शब्दपूर्विका सृष्टिरुपपद्यते? कथन्तरां विनष्टस्य वेदस्य नित्यत्वम्? अतो वेदनित्यत्ववादिना देवादीनां विग्रहवत्त्वाभ्युपगमेऽपि लोकव्यवहारस्य प्रवाहानादिताऽऽश्रयणीयेति।
अत्रोत्तरं पठति -
MARKER: sutram beginning
overall_sutram_no:94
sutram_text:समाननामरूपत्वाच्चावृत्तावप्यविरोधो दर्शनात् स्मृतेश्च
sutram_index_string:1-3-29
94.        समाननामरूपत्वाच्चावृत्तावप्यविरोधो दर्शनात् स्मृतेश्च ।। 1-3-29 ।।
कृत्स्नोपसंहारे जगदुत्पत्त्यावृत्तावपि पूर्वोक्तात्समाननामरूपत्वादेव न कश्चिद्विरोध:। तथाहि स
भगवान्पुरुषोत्तम: प्रलयावसानसमये पूर्वसंस्थानं जगत्स्मरन् बहु स्याम् (छा.6.2.3) इति सङ्कल्प्य
भोग्यभोक्तृजातं स्वस्मिन्शक्तिमात्रावशेषं प्रलीनं विभज्य महदादिब्रह्माण्डं हिरण्यगर्भपर्यन्तं यथापूर्वं सृष्ट्वा वेदांश्च पूर्वानुपूर्वीविशेषसंस्थितानाविष्कृत्य हिरण्यगर्भायोपदिश्य पूर्ववदेव देवाद्याकारजगत्सर्गे तं नियुज्य स्वयमपि तदन्तरात्मतयाऽवतस्थे। अतो यथोक्तं सर्वमुपपन्नम्। एतदेव च वेदस्यापौरुषेयत्वं नित्यत्वं च, यत्पूर्वपूर्वोच्चारणक्रमजनितसंस्कारेण तमेव क्रमविशेषं स्मृत्वा तेनैव क्रमेणोच्चार्यत्वम्; तदस्मासु सर्वेश्वरेऽपि समानम्। इयांस्तु विशेष: - संस्कारानपेक्षमेव स्वयमेवानुसन्धत्ते पुरुषोत्तम:। कुत इदं यथोक्तमवगम्यत इति चेत् तत्राह - दर्शनात् स्मृतेश्च। दर्शनं तावत् यो ब्रह्माणं विदधाति
पूर्वं यो वै वेदांश्च प्रहिणोति तस्मै (श्वे.6.18) इति। स्मृतिरपि मानवी आसीदिदं तमोभूतम्
इत्यारभ्य सोऽभिध्याय शरीरात्स्वात्सिसृक्षुर्विविधा: प्रजा:। अप एव ससर्जादौ तासु वीर्यमपासृजत्।। तदण्डमभवद्धैमं सहस्रांशुसमप्रभम्। तस्मिञ्जज्ञे स्वयं ब्रह्मा सर्वलोकपितामह: (मनु.1.5.8,9)
इति। तथा पौराणिकी तत्र सुप्तस्य नाभौ पद्ममजायत। तस्मिन्पद्भे महाभाग वेदवेदाङ्गपारग:।।
ब्रह्मोत्पन्नस्स तेनोक्त: प्रजास्सृज महामते; तथा परो नारायणो देवस्तस्माज्जातश्चतुर्मुख: इति। तथा आदिसर्गमहं वक्ष्ये इत्यारभ्योच्यते सृष्ट्वा नारं तोयमन्तस्स्थितोऽहं येन स्यान्मे नाम नारायणेति। कल्पे कल्पे तत्र शयामि भूयस्सुप्तस्य मे नाभिजं स्याद्यथाऽब्जम्।। एवं भूतस्य
मे देवि नाभिपद्मे चतुर्मुख:। उत्पन्नस्स मया चोक्त: प्रजास्सृज महामते इति।।
अतो देवादीनामप्यर्थित्वसामर्थ्ययोगाद्ब्रह्मविद्यायामधिकारोऽस्तीति सिद्धम्।।29।।
इति श्रीशारीरकमीमांसाभाष्ये देवताधिकरणम्।।7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये मध्वधिकरणम्।।
MARKER: sutram beginning
overall_sutram_no:95
sutram_text:मध्वादिष्वसम्भवादनधिकारं जैमिनि:
sutram_index_string:1-3-30
95.        मध्वादिष्वसम्भवादनधिकारं जैमिनि: ।। 1-3-30।।
ब्रह्मविद्यायां देवादीनामधिकारोऽस्तीत्युक्तम्; इदमिदानीं चिन्त्यते - येषूपासनेषु या देवता एवोपास्या: तेषु तासामधिकारोऽस्ति न इति, किं प्राप्तम्? नास्त्यधिकारस्तेषु मध्वादिष्विति जैमिनिर्मन्यते; कुत:? असम्भवात् - नह्यादित्यवस्वादिभिरुपास्या आदित्यवस्वादयोऽन्ये सम्भवन्ति। न च वस्वादीनां सतां वस्वादित्वं प्राप्यं भवति, प्राप्तत्वात्; मधुविद्यायामृग्वेदादिप्रतिपाद्यकर्मनिष्पाद्यस्य
रश्मिद्वारेण प्राप्तस्य रसस्याश्रयतया लब्धमधुव्यपदेशस्यादित्यस्यांशानां वस्वादिभिर्भुज्यमानानां उपास्यत्वं
वस्वादित्वं च प्राप्यं श्रूयते असौ वा आदित्यो देवमधु (छां.3-1-1) इत्युपक्रम्य तद्यत्प्रथमममृतं तद्वसव उपजीवन्ति (छां.3.6.1) इत्युक्त्वा स य एतदेवममृतं वेद वसूनां एवैको भूत्वाऽग्निनैव
मुखेनैतदेवामृतं दृष्ट्वा तृप्यति (छां.3.6.3) इत्यादिना।। 30।।
MARKER: sutram beginning
overall_sutram_no:96
sutram_text:ज्योतिषि भावाच्च
sutram_index_string:1-3-31
96.        ज्योतिषि भावाच्च ।। 1-3-31 ।।
तं देवा ज्योतिषां ज्योतिरायुर्होपासतेऽमृतम् (बृ.6.4.14) इति ज्योतिषि परस्मिन्ब्रह्मणि
उपासनं देवानां श्रूयते। देवमनुष्योभयसाधारणे परब्रह्मोपासने देवानामुपासकत्वकथनं देवानामितरोपासननिवृतिं्त द्योतयति। अत एषु वस्वादीनामनधिकार:।।31।।
सिद्धान्त:
इति प्राप्तेऽभिधीयते
MARKER: sutram beginning
overall_sutram_no:97
sutram_text:भावं तु बादरायणोऽस्ति हि
sutram_index_string:1-3-32
97.        भावं तु बादरायणोऽस्ति हि ।। 1-3-32 ।।
आदित्यवस्वादीनामपि तेष्वधिकारभावं भगवान्बादरायणो मन्यते। अस्ति ह्यादित्यवस्वादीनामपि स्वावस्थब्रह्मोपासनेन वस्वादित्वप्राप्तिपूर्वकब्रह्मप्रेप्सासम्भव:। इदानीं वस्वादीनामपि सतां कल्पान्तरेऽपि
वस्वादित्वप्राप्तिश्चापेक्षिता भवति। अत्र हि कार्यकारणोभयावस्थब्रह्मोपासनं विधीयते असौ वा
आदित्यो देवमधु (छा.3.1.1.) इत्यारभ्य अथ तत ऊर्ध्व उदेत्य (छां.3.11.1) इत्यत:
प्रागादित्यवस्वादिकार्यविशेषावस्थं ब्रह्मोपास्यमुपदिश्यते; अथ तत ऊर्ध्व उदेत्य (छां.3.11.1) इत्यादिना
आदित्यान्तरात्मतयाऽवस्थितं कारणावस्थमेव ब्रह्मोपास्यमुपदिश्यते। तदेवं कार्यकारणोभयावस्थं ब्रह्मोपासीन: कल्पान्तरे वस्वादित्वं प्राप्य तदन्ते कारणं परं ब्रह्मैवाप्नोति। न ह वा अस्मा उदेति न निम्रोचति सकृद्दिवा हैवास्मै भवति य एतामेवं ब्रह्मोपिनषदं वेद (छा.3.11.3) इति कृत्स्नाया मधुविद्याया
ब्रह्मोपनिषत्त्वश्रवणाद्ब्रह्मप्राप्तिपर्यन्तवस्वादित्वफलस्य श्रवणाच्च वस्वादिभोग्यभूतादित्यांशस्य विधीयमानमुपासनं तदवस्थस्यैव ब्रह्मण इत्यवगम्यते। अत एवंविधमुपासनमादित्यवस्वादीनामपि सम्भवति। एवञ्च
ब्रह्मण एवोपास्यत्वात् तं देवा ज्योतिषां ज्योति: (बृ.6.4.16) इत्यप्युपपद्यते। तदाह वृत्तिकार:
अस्ति हि मध्वादिषु सम्भवो ब्रह्मण एव सर्वत्र निचाय्यत्वात् इति ।।
इति श्रीशारीरकमीमांसाभाष्ये मध्वधिकरणम्।। 8।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अपशूद्राधिकरणम्।। 9 ।।
MARKER: sutram beginning
overall_sutram_no:98
sutram_text:शुगस्य तदनादरश्रवणात्तदाद्रवणात्सूच्यते हि
sutram_index_string:1-3-33
98.        शुगस्य तदनादरश्रवणात्तदाद्रवणात्सूच्यते हि ।। 1-3-33 ।।
ब्रह्मविद्यायां शूद्रस्याप्यधिकारोऽस्ति न वेति विचार्यते; किं युक्तम्? अस्तीति। कुत:
अर्थित्वसामर्थ्यप्रयुक्तत्वादधिकारस्य, शूद्रस्यापि तत्सम्भवात्। यद्यप्यग्निविद्यासाध्येषु कर्मस्वनग्निविद्यत्वाच्छूद्रस्यानधिकार:; तथापि मनोवृत्तिमात्रत्वाद्ब्रह्मोपासनस्य तत्राधिकारोऽस्त्येव,
शास्त्रीयक्रियापेक्षत्वेऽप्युपासनस्य तत्तद्वर्णाश्रमोचितक्रियाया एवापेक्षितत्वाच्छूद्रस्यापि स्ववर्णोचितपूर्ववर्णशुश्रूषैव क्रिया भविष्यति। तस्माच्छूद्रो यज्ञेऽनव प्त: (यजु.का.7.1.1.1) इत्यप्यग्निविद्यासाध्ययज्ञादिकर्मानधिकार एव न्यायसिद्धोऽनूद्यते। नन्वनधीतवेदस्याश्रुतवेदान्तस्य ब्रह्मस्वरूपतदुपासनप्रकारानभिज्ञस्य कथं ब्रह्मोपासनं सम्भवति उच्यते - अनधीतवेदस्याश्रुतवेदान्तवाक्यस्यापीतिहासपुराणश्रवणेनापि ब्रह्मस्वरूपतदुपासनज्ञानं सम्भवति। अस्ति च शूद्रस्यापीतिहासपुराणश्रवणानुज्ञा श्रावयेच्चतुरो वर्णान्कृत्वा ब्राह्मणमग्रत: (म.भा.शा.मो.314.45) इत्यादौ। दृश्यन्ते चेतिहासपुराणेषु विदुरादयो ब्रह्मनिष्ठा:। तथोपनिषत्स्वपि संवर्गविद्यायां शूद्रस्यापि ब्रह्मविद्याधिकार: प्रतीयते - शुश्रूषुं हि जानश्रुतिमाचार्यो रैक्वश्शूद्रेत्यामन्त्र्य तस्मै ब्रह्मविद्यामुपदिशति - आजहारेमाश्शूद्रानेनैवमुखेनालापयिष्यथा: (छां.4.2.5) इत्यादिना।
अतश्शूद्रश्याप्यधिकारस्सम्भवति।।
ग्ख़्        सिद्धान्त:
इति प्राप्त उच्यते- न शूद्रस्याधिकारस्सम्भवति, सामर्थ्याभावात्; न हि ब्रह्मस्वरूपतदुपासन-
प्रकारमजानत: तदङ्गभूतवेदानुवचनयज्ञादिष्वनधिकृतस्योपासनोपसंहारसामर्थ्यसम्भव:; असमर्थस्य चार्थित्वसद्भावेऽप्यधिकारो न सम्भवति; असामर्थ्यं च वेदाध्ययनाभावात्; यथैव हि त्रैवर्णिकविषयाध्ययनविधिसिद्धस्वाध्यायसम्पाद्यज्ञानलाभेन कर्मविधयो ज्ञानतदुपायादीनपरान्न स्वीकुर्वन्ति;
तथा ब्रह्मोपासनविधयोऽपि। अतोऽध्ययनविधिसिद्धस्वाध्यायाधिगतज्ञानस्यैव ब्रह्मोपासनोपायत्वाच्छूद्रस्य
ब्रह्मोपासनसामर्थ्यासम्भव:। इतिहासपुराणे        अपि वेदोपबृहणं कुर्वती एवोपायभावमनुभवत:; न स्वातन्त्र्येण;        शूद्रस्येतिहासपुराणश्रवणानुज्ञानं                पापक्षयादिफलार्थम्;        नोपासनार्थम्।        विदुरादयस्तु
भवान्तराधिगतज्ञानाप्रमोषात् ज्ञानवन्त: प्रारब्धकर्मवशाच्चेदृशजन्मयोगिन इति तेषां ब्रह्मनिष्ठत्वम्।
यत्तु - संवर्गविद्यायां शुश्रूषोश्शुद्रेति सम्बोधनं शूद्रस्याधिकारं सूचयति - इति; तन्नेत्याह -
शुगस्य तदनादरश्रवणात्तदाद्रवणात्सूच्यते हि - शुश्रूषोर्जानश्रुते: पौत्रायणस्य ब्रह्मज्ञानवैकल्येन
हंसोक्तानादरवाक्यश्रवणात्तदैव ब्रह्मविदो रैक्वस्य सकाशं प्रत्याद्रवणाच्छुगस्य सञ्जातेति हि सूच्यते;
अतस्स शूद्रेत्यामन्त्र्यते, न चतुर्थवर्णत्वेन। शोचतीति हि शूद्र:; शुचेर्दश्च (उणादिषु) इति रप्रत्यये धातोश्च दीर्घे चकारस्य च दकारे शूद्र इति भवति। अतश्शोेचितृत्वमेवास्य शूद्रशब्दप्रयोगेन सूच्यते; न जातियोग:। जानश्रुति: किल पौत्रायणो बहुद्रव्यप्रदो बह्वन्नप्रदश्च बभूव। तस्य धार्मिकाग्रेसरस्य धर्मेण प्रीतयो: कयोश्चिन्महात्मनोरस्य ब्रह्मजिज्ञासामुत्पिपादयिषतो: हंसरूपेण निशायामस्याविदूरे गच्छतोरन्यतर इतरमुवाच - भो भोऽयि भल्लाक्ष भल्लाक्ष जानश्रुते: पौत्रायणस्य समं दिवा ज्योतिराततं तन्मा प्रसाङक्षीस्तत्त्वा मा प्रधाक्षीत् (छा.4.1.2) इति। एवं जानश्रुतिप्रशंसारूपं
वाक्यमुपश्रुत्य परो हंस: प्रत्युवाच - कम्बर एनमेतत्सन्तं सयुग्वानमिव रैक्कमात्थ (छा.4.1.3)
इति। कं सन्तमेनं जानश्रुतिं सयुग्वानं रैक्वं ब्रह्मज्ञमिव गुणश्रेष्ठमेतदात्थ; स ब्रह्मज्ञो रैक्व एव लोके गुणवत्तर:; महता धर्मेण संयुक्तस्याप्यस्य जानश्रुतेरब्रह्मज्ञस्य को गुण:, यद्गुणजनितं तेजो रैक्वतेज
इव मां दहेदित्यर्थ:। एवमुक्तेन परेण कोऽसौ रैक्व इति पृष्ट: लोके यत्किञ्चित्साध्वनुष्ठितं कर्म, यच्च सर्वचेतनगतं विज्ञानम्, तदुभयं यदीयज्ञानकर्मान्तर्भूतम्, स रैक्व इत्याह। तदेतद्धंसवाक्यं
ब्रह्मज्ञानविधुरतया आत्मनिन्दागर्भं तद्वत्तया च रैक्वप्रशंसारूपं जानश्रुतिरुपश्रुत्य तत्क्षणादेव क्षत्तारं
रैक्वान्वेषणाय प्रेष्य तस्मिन्विदित्वा आगते स्वयमपि रैक्वमुपसद्य गवां षट्छतं निष्कमश्वतरीरथं च
रैक्वायोपहृत्य रैक्वं प्रार्थयामास अनुम एतां भगवो देवतां शाधि यां देवतामुपास्से (छां.4.2.2) इति। त्वदुपास्यां परां देवतां ममानुशाधीत्यर्थ:। स च रैक्वस्स्वयोगमहिमविदितलोकत्रयो जानश्रुतेर्ब्रह्मज्ञान- विधुरतानिमित्तानादरगर्भहंसवाक्यश्रवणेन शोकाविष्टतां तदनन्तरमेव ब्रह्मजिज्ञासयोद्योगं च विदित्वाऽस्य
ब्रह्मविद्यायोग्यतामभिज्ञाय चिरकालसेवां विना द्रव्यप्रदानेन शुश्रूषमाणस्यास्य यावच्छक्तिप्रदानेन ब्रह्मविद्या
प्रतिष्ठिता भवतीति मत्वा तमनुगृह्णन् तस्य शोकाविष्टतामुपदेशयोग्यताख्यापिकां शूद्रशब्देनामन्त्रणेन ज्ञापयन्निदमाह - अहहारे त्वा शूद्र तवैव सह गोभिरस्तु (छा.4.2.3) इति। सह गोभिरयं
रथस्तवैवास्तु; नैतावता मह्यं दत्तेन ब्रह्मजिज्ञासया शोकाविष्टस्य तव ब्रह्मविद्या प्रतिष्ठिता
भवतीत्यर्थ:। स च जानश्रुतिर्भूयोऽपि स्वशक्त्यनुगुणमेव गवादिकं धनं कन्यां च प्रदायोपससाद । स        रैक्व: पुनरपि        तस्य        योग्यतामेव ख्यापयन् शूद्रशब्देनामन्त्र्याह -        आजहारेमाश्शूद्रानेनैव
मुखेनालापयिष्यथा: (छां.4.2.5) इति। इमानि धनानि शक्त्यनुगुणान्याजहर्थ; अनेनैव द्वारेण चिरसेवया विनाऽपि मां त्वदभिलषितं ब्रह्मोपदेशरूपवाक्यमालापियष्यसीत्युक्त्वा तस्मा उपदिदेश।
अतश्शूद्रशब्देन विद्योपदेशयोग्यताख्यापनार्थं शोक एवास्य सूचित:; न चतुर्थवर्णत्वम्।।33।।
MARKER: sutram beginning
overall_sutram_no:99
sutram_text:क्षत्रियत्वगतेश्च
sutram_index_string:1-3-34
99.        क्षत्रियत्वगतेश्च ।। 1-3-34 ।।
बहुदायी इति दानपतित्वेन बहुपाक्य: (छां.4.1.1) इत्यादिना सर्वत एवमेतदन्नमत्स्यन्ति (छां.4.1.5)
इत्यन्तेन        बहुतरपक्वान्नप्रदायित्वप्रतीते:        सहसञ्जिहान        एव        क्षत्तारमुवाच        इति क्षत्तृप्रेषणाद्बहुग्रामप्रदानावगतजनपदाधिपत्याच्चास्य जानश्रुते: क्षत्रियत्वप्रतीतेश्च न चतुर्थवर्णत्वम् ।।34।।
तदेवमुपक्रमगताख्यायिकायां क्षत्रियत्वप्रतीतिरुक्ता; उपसंहारगताख्यायिकायामपि क्षत्रियत्वमस्य
प्रतीयत इत्यत्राह-
MARKER: sutram beginning
overall_sutram_no:100
sutram_text:उत्तरत्र चैत्ररथेन लिङ्गात्
sutram_index_string:1-3-35
100. उत्तरत्र चैत्ररथेन लिङ्गात् ।। 1-3-35 ।।
अस्य जानश्रुतेरुपदिश्यमानायामस्यामेव संवर्गविद्यायामुत्तरत्र कीर्त्यमानेनाभिप्रतारिनाम्ना चैत्ररथेन क्षत्रियेणास्य क्षत्रियत्वं गम्यते। कथम्? अथ ह शौनकं च कापेयमभिप्रतारिणं च काक्षसेनिं
परिविष्यमाणौ ब्रह्मचारी बिभिक्षे (छा.4.3.5) इत्यादिना ब्रह्मचारिन्नेदमुपास्महे (छा.4.3.7)
इत्यन्तेन कापेयाभिप्रतारिणोर्भिक्षमाणस्य ब्रह्मचारिणश्च संवर्गविद्यासम्बन्धित्वं प्रतीयते। तेषु चाभिप्रतारी क्षत्रिय:, इतरौ ब्राह्मणौ, अतोऽस्यां विद्यायां ब्राह्मणस्य तदितरेषु च क्षत्रियस्यैवान्वयो दृश्यते; न
शूद्रस्य। अतोऽस्यां विद्यायामन्विताद्रैक्वाद्ब्राह्मणादन्यस्य जानश्रुतेरपि क्षत्रियत्वमेव युक्तम्; न चतुर्थवर्णत्वम्। नन्वस्मिन्प्रकरणेऽभिप्रतारिणश्चैत्ररथत्वं क्षत्रियत्वं च न श्रुतम्; तत्कथमस्याभिप्रतारिणश्चैत्ररथत्वम्? कथं वा क्षत्रियत्वम्? तत्राह लिङ्गात् - इति। अथ ह शौनकं च कापेयमभिप्रतारिणं च काक्षसेनिम् (छा.4.3.5) इत्यभिप्रतारिण: कापेयसाहचर्याल्लिङ्गादस्याभिप्रतारिण: कापेयसम्बन्ध:
प्रतीयते; अन्यत्र च एतेन वै चैत्ररथं कापेया अयाजयन् (ताण्ड्य.2.12.5) इति कापेयसबन्धिनश्चैत्ररथत्वं
श्रूयते; तथा चैत्ररथस्य क्षत्रियत्वं तस्माच्चैत्ररथो नामैक: क्षत्रपतिरजायत (शतपथ.11.5.3.13)
इति; अतोऽभिप्रतारिणश्चैत्ररथत्वं क्षत्रियत्वं च गम्यते।।35।।
तदेवं न्यायविरोधिनि शूद्रस्याधिकारे लिङ्गं नोपलभ्यत इत्युक्तम्,
इदानीं न्यायसिद्धश्शूद्रस्यानधिकारश्श्रुतिस्मृतिभिरनुगृह्यत इत्याह -
MARKER: sutram beginning
overall_sutram_no:101
sutram_text:संस्कारपरामर्शात्तदाभावाभिलापाच्च
sutram_index_string:1-3-36
101.        संस्कारपरामर्शात्तदाभावाभिलापाच्च ।। 1-3-36 ।।
ब्रह्मविद्योपदेशेषूपनयनसंस्कार: परामृश्यते - उप त्वानेष्ये (छा.4.4.5) तं होपनिन्ये (आप.श्रौत) इत्यादिषु। शूद्रस्य चोपनयनादिसंस्काराभावोऽभिलप्यते - न शूद्रे पातकं किञ्चिन्न च संस्कारमर्हति (मनु.10.12.6), चतुर्थो वर्ण एकजातिर्न च संस्कारमर्हति (गौत.10.अ.9)
इत्यादिषु ।। 36।।
MARKER: sutram beginning
overall_sutram_no:102
sutram_text:तदभावनिर्धारणे च प्रवृत्ते:
sutram_index_string:1-3-37
102.        तदभावनिर्धारणे च प्रवृत्ते: ।। 1-3-37 ।।
नैतदब्राह्मणो        विवक्तुमर्हति        समिधं        सोम्याहर        (छां.4.4.5)        इति        शुश्रूषोर्जाबालस्य
शूद्रत्वाभावनिर्धारणे सत्येव विद्योपदेशप्रवृत्तेश्च न शूद्रस्याधिकार:।। 37।।
MARKER: sutram beginning
overall_sutram_no:103
sutram_text:श्रवणाध्ययनार्थप्रतिषेधात्
sutram_index_string:1-3-38
103. श्रवणाध्ययनार्थप्रतिषेधात् ।। 1-3-38 ।।
शूद्रस्य वेदश्रवणतदध्ययनतदर्थानुष्ठानानि प्रतिषिध्यन्ते पद्यु ह वा एतच्छ्मशानं यच्छूद्रस्तस्माच्छूद्रसमीपे नाध्येतव्यम् तस्माच्छूद्रो बहुपशुरयज्ञीय: इति। बहुपशु: पशुसदृश इत्यर्थ:।
अनुपशृण्वतोऽध्ययनतदर्थज्ञानतदर्थानुष्ठानानि न सम्भवन्ति; अतस्तान्यपि प्रतिषिद्धान्येव।।38।।
MARKER: sutram beginning
overall_sutram_no:104
sutram_text:स्मृतेश्च
sutram_index_string:1-3-39
104.        स्मृतेश्च ।। 1-3-39 ।।
स्मर्यते च श्रवणादिनिषेध: अथ हास्य वेदमुपशृण्वतस्त्रपुजतुभ्यां श्रोत्रप्रतिपूरणमुदाहरणे जिह्वाच्छेदो धारणे शरीरभेद: (गौत.ध.2.12.3) इति, न चास्योपदिशेद्धर्मं नचास्य व्रतमादिशेत् (मनु.4.80) इति च; अतश्शूद्रस्यानधिकार इति सिद्धम्।।39।।
ये तु निर्विशेषचिन्मात्रं ब्रह्मैव परमार्थ:; अन्यत्सर्वं मिथ्याभूतम्; बन्धश्चापारमार्थिक:; स च
वाक्यजन्यवस्तुयाथात्म्यज्ञानमात्रनिवर्त्य:; तन्निवृत्तिरेव मोक्ष: - इति वदन्ति; तैर्ब्रह्मज्ञाने शूद्रादेरनधिकारो
वक्तुं न शक्यते; अनुपनीतस्य अनधीतवेदस्याश्रुतवेदान्तवाक्यस्यापि यस्मात्कस्मादपि निर्विशेषचिन्मात्रं
ब्रह्मैव परमार्थोऽन्यत्सर्वं तस्मिन्परिकल्पितं मिथ्याभूतमिति वाक्याद्वस्तुयाथात्म्यज्ञानोत्पत्ते:, तावतैव
बन्धनिवृत्तेश्च। न च तत्त्वमस्यादिवाक्येनैव ज्ञानोत्पत्ति: कार्या न वाक्यान्तरेणेति नियन्तुं शक्यम्; ज्ञानस्यापुरुषतन्त्रत्वात्, सत्यां सामग्र्यामनिच्छतोऽपि ज्ञानोत्पत्ते:। न च वेदवाक्यादेव वस्तुयाथात्म्यज्ञाने सति बन्धनिवृत्तिर्भवतीति शक्यं वक्तुम्, येन केनापि वस्तुयाथाम्यज्ञाने सति भ्रान्तिनिवृत्ते:; पौरुषेयादपि निर्विशेषचिन्मात्रं ब्रह्म परमार्थोऽन्यत्सर्वं मिथ्याभूतमिति वाक्यात् ज्ञानोत्पत्तेस्तावतैव भ्रमनिवृत्तेश्च।
यथा पौरुषेयादप्याप्तवाक्याच्छुक्तिकारजतादिभ्रान्तिर्ब्राह्मणस्य शूद्रादेरपि निवर्तते, तद्वदेव शूद्रस्यापि
वेदवित्सम्प्रदायागतवाक्याद्वस्तुयाथात्म्यज्ञानेन जगद्भ्रमनिवृत्तिरपि भविष्यति, न चास्योपदिशेद्धर्मम् (मनु.4.80)
इत्यादिना वेदविदश्शूद्रादिभ्यो न वदन्तीति च न शक्यं वक्तुम्, तत्त्वमस्यादिवाक्यावगतब्रह्मात्मभावानां
वेदशिरसि वर्तमानतया दग्धाखिलाधिकारत्वेन निषेधशास्त्रकिङ्करत्वाभावात्,        अतिक्रान्तनिषेधैर्वा कैश्चिदुक्ताद्वाक्याच्छूद्रादे: ज्ञानमुत्पद्यत एव। न च वाच्यं - शुक्तिकादौ रजतादिभ्रमनिवृत्तिवत्पौरुषेय-
वाक्यजन्यतत्त्वज्ञानसमनन्तरं शूद्रस्य जगद्भ्रमो न निवर्तत इति; तत्त्वमस्यादिवाक्यश्रवणसमनन्तरं
ब्राह्मणस्यापि जगद्भ्रमानिवृत्ते:। निदिध्यासनेन द्वैतवासनायां निरस्तायामेव तत्त्वमस्यादिवाक्यं निवर्तकज्ञानमुत्पादयतीति चेत् - पौरुषेयमपि वाक्यं शूद्रादेस्तथैवेति न कश्चिद्विशेष:। निदिध्यासनं हि नाम ब्रह्मात्मत्वभावाभिधायी वाक्यं यदर्थप्रतिपादनयोग्यम्, तदर्थभावना; सैव विपरीतवासनां निवर्तयतीति दृष्टार्थत्वं निदिध्यासनविधेर्ब्रूषे, वेदानुवचनादीन्यपि विविदिषोत्पत्तावेवोपयुज्यन्ते इति शूद्रस्यापि विविदिषायां जातायां पौरुषेयवाक्यान्निदिध्यासनादिभि: विपरीतवासनायां निरस्तायां ज्ञानमुत्पत्स्यते; तेनैवापारमार्थिको
बन्धो निवर्तिष्यते।
अथवा तर्कानुगृहीतात्प्रत्यक्षादनुमानाच्च निर्विशेषस्वप्रकाशचिन्मात्रप्रत्यग्वस्तुनि अज्ञानसाक्षित्वं, तत्कृतविविधविचित्रज्ञातृज्ञेयविकल्परूपं कृत्स्नं जगच्चाध्यस्तमिति निश्चित्यैवम्भूतपरिशुद्धप्रत्यग्वस्तुनि
अनवरतभावनया विपरीतवासनां निरस्य तदेव प्रत्यग्वस्तु साक्षात्कृत्य शूद्रादयोऽपि विमोक्ष्यन्त इति मिथ्याभूतविचित्रैश्वर्यविचित्रसृष्ट्याद्यलौकिकानन्त-विशेषावलम्बिना वेदान्तवाक्येन न किञ्चित्प्रयोजनमिह दृश्यत इति  शूद्रादीनामेव ब्रह्मविद्यायामधिकारस्सुशोभन:। अनेनैव न्यायेन ब्राह्मणादीनामपि
ब्रह्मवेदनसिद्धेरुपनिषच्च तपस्विनी दत्तजलाञ्जलिस्स्यात्।
न च वाच्यं नैसर्गिकलोकव्यवहारे भ्राम्यतोऽस्य केनचिदयं लौकिकव्यवहारो भ्रम:, परमार्थस्त्वेवमिति समर्पिते सत्येव प्रत्यक्षानुमानवृत्तबुभुत्सा जायत इति तत्समर्पिका श्रुतिरप्यास्थेयेति; यतो भवभयभीतानां साङ्ख्यादय एव प्रत्यक्षानुमानाभ्यां वस्तुनिरूपणं कुर्वन्त: प्रत्यक्षानुमानवृत्तबुभुत्सां जनयन्ति; बुभुत्सायां च जातायां प्रत्यक्षानुमानाभ्यामेव विविक्तस्वभावाभ्यां नित्यशुद्धस्वप्रकाशाद्वितीयकूटस्थचैतन्यमेव सत्,
अन्यत्सर्वं तस्मिन्नध्यस्तमिति सुविवेचम्। एवम्भूते स्वप्रकाशे वस्तुनि श्रुतिसमधिगम्यं विशेषान्तरं च नाभ्युपगम्यते; अध्यस्तातद्रूपनिवर्तिनी हि श्रुतिरपि त्वन्मते। न च सत आत्मन आनन्दरूपताज्ञानाय
उपनिषदास्थेया, चिद्रूपताया एव सकलेतरातद्रूपव्यावृत्ताया आनन्दरूपत्वात्। यस्य तु मोक्षसाधनतया
वेदान्तवाक्यैर्विहितं ज्ञानमुपासनरूपम्, तच्च परब्रह्मभूतपरमपुरुषप्रीणनम्, तच्च शास्त्रैकसमधिगम्यम्,
उपासनशास्त्रं चोपनयनादिसंस्कृताधीतस्वाध्यायजनितं ज्ञानं विवेकविमोकादिसाधनानुगृहीतमेव स्वोपायतया
स्वीकरोति, एवं रूपोपासनप्रीत: पुरुषोत्तम उपासकं स्वाभाविकात्मयाथात्म्यज्ञानदानेन कर्मजनिताज्ञानं नाशयन्बन्धान्मोचयतीति पक्ष:; तस्य यथोक्तया नीत्या शूद्रादेरनधिकार उपपद्यते।।
इति श्रीशारीरकमीमांसाभाष्ये अपशूद्राधिकरणम्।।9।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये प्रमिताधिकरणशेष: ।।6।।
तदेवं प्रसक्तानुप्रसक्ताधिकारकथां परिसमाप्य प्रकृतस्याङ्गुष्ठप्रमितस्य भूतभव्येशितृत्वावगत
परब्रह्मभावोत्तम्भनं हेत्वन्तरमाह -
MARKER: sutram beginning
overall_sutram_no:105
sutram_text:कम्पनात्
sutram_index_string:1-3-40
105.        कम्पनात् ।। 1-3-40 ।।
अङ्गुष्ठमात्र: पुरुषो मध्य आत्मनि तिष्ठति (कठ.2.4.12) अङ्गुष्ठमात्र: पुरुषोऽन्तरात्मा
(कठ.2.6.17) इत्यनयोर्वाक्ययोर्मध्ये यदिदं किञ्च जगत्सर्वं प्राण एजति निस्सृतम्। महद्भयं
वज्रमुद्यतं य एतद्विदुरमृतास्ते        भवन्ति। भयादस्याग्निस्तपति भयात्तपति सूर्य:। भयादिन्द्रश्च
वायुश्च मृत्युर्धावति पञ्चम: (कठ.2.6.4,2) इति कृत्स्नस्य जगतोऽग्निसूर्यादीनां चास्मिन्नङ्गुष्ठमात्रे
पुरुषे प्राणशब्दनिर्दिष्टे स्थितानां सर्वेषां ततो निस्सृतानां तस्मात्सञ्जातमहाभयनिमित्तम् एजनं कम्पनं
श्रूयते। तच्छासनातिवृत्तौ किं भविष्यतीति महतो भयाद्वज्रादिवोद्यतात्कृत्स्नं जगत्कम्पत इत्यर्थ:।
भयादस्याग्निस्तपति (कठ.सू.2.6.3) इत्यनेनैकार्थ्यात् महद्भयं वज्रमुद्यतम् (कठ.2.6.2) इति
पञ्चम्यर्थे प्रथमा। अयञ्च परस्य ब्रह्मणस्स्वभाव: एतस्य वा अक्षरस्य प्रशासने गार्गि सूर्याचन्द्रमसौ        विधृतौ  तिष्ठत:        (बृ.5.8.9),        भीषाऽस्माद्वात:        पवते        भीषोदेति        सूर्य:।
भीषाऽस्मादग्निश्चेन्द्रश्च।        मृत्युर्धावति        पञ्चम:        (तै.आ.8.1)        इति        परस्य        ब्रह्मण:
पुरुषोत्तमस्यैवंविधैश्वर्यावगते:।। 40।।
इतश्चाङ्गुष्ठप्रमित: पुरुषोत्तम:
MARKER: sutram beginning
overall_sutram_no:106
sutram_text:ज्योतिर्दर्शनात्
sutram_index_string:1-3-41
106.        ज्योतिर्दर्शनात् ।। 1-3-41 ।।
तयोरेवाङ्गुष्ठप्रमितविषययोर्वाक्ययोर्मध्ये परब्रह्मासाधारणं सर्वतेजसां छादकं सर्वतेजसां कारणभूतमनुग्राहकं चाङ्गुष्ठप्रमितस्य ज्योतिर्दृश्यते- न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्नि:। तमेव भान्तमनुभाति सर्वं तस्य भासा सर्वमिदं विभाति ।। (कठ.2.5.15) इति। अयमेव श्लोक आथर्वणे परं ब्रह्माधिकृत्य श्रूयते। परज्योतिष्ठ्वं च सर्वत्र
परस्य ब्रह्मणश्श्रूयते। यथा- परं ज्योतिरुपसम्पद्य स्वेन रूपेणाभिनिष्पद्यते (छा.8.12.2) तं देवा ज्योतिषां ज्योतिरायुर्होपासतेऽमृतम् (बृ.6.4.16) अथ यदत: परो दिवो ज्योतिर्दीप्यते (छां.3.13.7)
इत्यादिषु। अतो अङ्गुष्ठप्रमित: परं ब्रह्म।। 41।।
इति श्रीशारीरकमीमांसाभाष्ये प्रमिताधिकरणशेष: ।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अर्थान्तरत्वादिव्यपदेशाधिकरणम् ।।10।।
MARKER: sutram beginning
overall_sutram_no:107
sutram_text:आकाशोऽर्थान्तरत्वादिव्यपदेशात्
sutram_index_string:1-3-42
107.        आकाशोऽर्थान्तरत्वादिव्यपदेशात् ।। 1-3-42 ।।
छान्दोग्ये श्रूयते आकाशो ह वै नामरूपयोर्निर्वहिता ते यदन्तरा तद्ब्रह्म तदमृतं स आत्मा (छां.8.14.1) इति । तत्र संशय: - किमयमाकाशशब्दनिर्दिष्टो मुक्तात्मा, उत परमात्मा - इति। किं युक्तं? मुक्तात्मेति। कुत:? अश्व इव रोमाणि विधूय पापं चन्द्र इव राहोर्मुखात्प्रमुच्य। धूत्वा
शरीरमकृतं कृतात्मा ब्रह्मलोकमभिसम्भवामि ।। (छां.8.13.1) इति मुक्तस्यानन्तरप्रकृतत्वात्, ते यदन्तरा (छां.8.14.1) इति च नामरूपविनिर्मुक्तस्य तस्याभिधानात्, नामरूपयोर्निर्वहिता (छां.8.14.2) इति च स एव पूर्वावस्थयोपलिलक्षयिषित:; स एव हि देवादिरूपाणि नामानि च
पूर्वमबिभृत; तस्यैव नामरूपविनिर्मुक्ता साम्प्रतिक्यवस्था तद्ब्रह्म तदमृतम् (छां.8.14.1) इत्युच्यते।
आकाशशब्दश्च तस्मिन्नप्यसङ्कुचितप्रकाशयोगात् उपपद्यते। ननु दहरवाक्यशेषत्वादस्य स एव दहराकाशोऽयमिति प्रतीयते। तस्य च परमात्मत्वं निर्णीतम् । मैवं, प्रजापतिवाक्यव्यवधानात्।
प्रजापतिवाक्ये च प्रत्यगात्मनो मुक्त्यवस्थान्तं रूपमभिहितम्; अनन्तरं च विधूय पापम् (छां.8.13.1)
इति स एव मुक्तावस्थ: प्रस्तुत:। अतोऽत्राकाशो मुक्तात्मा।।
सिद्धान्त:
इति प्राप्ते उच्यते - आकाशोऽर्थान्तरत्वादिव्यपदेशात् - इति। आकाश: परं ब्रह्म; कुत:
अर्थान्तरत्वादिव्यपदेशात्। अर्थान्तरत्वव्यपदेशस्तावत् आकाशो ह वै नामरूपयोर्निर्वहिता (छा.8.14.1)
इति नामरूपयोर्निर्वोढृत्वं बद्धमुक्तोभयावस्थात्प्रत्यगात्मनोऽर्थान्तरत्वमाकाशस्योपपादयति। बद्धावस्थ: स्वयं कर्मवशान्नामरूपे भजमानो न नामरूपे निर्वोढुं शक्नुयात्; मुक्तावस्थस्य जगद्व्यापारासम्भवात् न नितरां नामरूपनिर्वोढृत्वम्; ईश्वरस्य तु सकलजगन्निर्माणधुरन्धरस्य नामरूपयोर्निर्वोढृत्वं श्रुत्यैव
प्रतिपन्नम् अनेन जीवेनाऽत्मनाऽनुप्रविश्य नामरूपे व्याकरवाणि (छा.6.3.2), यस्सर्वज्ञस्सर्वविद्यस्य ज्ञानमयं तप:। तस्मादेतद्ब्रह्म नामरूपमन्नं च जायते (मु.1.1.9), सर्वाणि रूपाणि विचित्य धीरो नामानि कृत्वाऽभिवदन्यदास्ते इत्यादिषु। अतो निर्वाह्यनामरूपात्प्रत्यगात्मनो नामरूपयो:
निर्वोढाऽयमाकाशोऽर्थान्तरभूत: परमेव ब्रह्म। तदेवोपपादयति ते यदन्तरा (छां.8.14.1) इति। यस्मादयमाकाशो नामरूपे अन्तरा - ताभ्यामस्पृष्टोऽर्थान्तरभूत:, तस्मात्तयोर्निर्वोढा अपहतपाप्मत्वात् सत्यसङ्कल्पत्वाच्च निर्वहितेत्यर्थ:। आदिशब्देन ब्रह्मत्वात्मत्वामृतत्वानि गृह्यन्ते। निरुपाधिकबृहत्त्वादयो हि परमात्मन एव सम्भवन्ति; तेनात्राकाश: परमेव ब्रह्म । यत्पुनरुक्तं धूत्वा शरीरम् (छा.8.14.1)
इति मुक्तोऽनन्तरप्रकृत इति  तन्न,  ब्रह्मलोकमभिसम्भवामि  (छां.8.14.1)  इति  परस्यैव
ब्रह्मणोऽनन्तरप्रकृतत्वात्। यद्यप्यभिसम्भवितुर्मुक्तस्याभिसम्भाव्यतया परं ब्रह्म निर्दिष्टम्, तथाप्यभिसम्भवितुर्मुक्तस्य नामरूपनिर्वोढुत्वाद्यसम्भवादभिसम्भाव्यं परमेव ब्रह्म तत्र प्रत्येतव्यम्। किञ्च
आकाशशब्देन प्रकृतस्य दहराकाशस्यात्र प्रत्यभिज्ञानात्, प्रजापतिवाक्यस्याप्युपासकस्वरूपकथनार्थत्वादुपास्य एव दहराकाश: प्राप्यतयेहोपसंह्रियत इति युक्तम्। आकाशशब्दश्च प्रत्यगात्मनि न क्वचिद्दृष्टचर:।
अतोऽत्राकाश: परं ब्रह्म।। 42।।
अथ स्यात् - प्रत्यगात्मनोऽर्थान्तरभूतमात्मान्तरमेव नास्ति, ऐक्योपदेशात्, द्वैतप्रतिषेधाच्च।
शुद्धावस्थ        एव        हि        प्रत्यगात्मा        परमात्मा        परं        ब्रह्म        परमेश्वर        इति        च        व्यपदिश्यते;
अत:प्रकृतान्मुक्तात्मनोऽभिसम्भिवतुर्नार्थान्तरमभिसम्भाव्यो ब्रह्मलोक:; अतो नामरूपयोर्निर्वहिता आकाशोऽपि स एव  भवितुमर्हतीति अत उत्तरं पठति -
MARKER: sutram beginning
overall_sutram_no:108
sutram_text:सुषुप्त्युत्क्रान्त्योर्भेदेन
sutram_index_string:1-3-43
108.        सुषुप्त्युत्क्रान्त्योर्भेदेन ।। 1-3-43 ।।
व्यपदेशादिति        वर्तते,        सुषुप्त्युक्रान्त्यो:        प्रत्यगात्मनोऽर्थान्तरत्वेन        परमात्मनो        व्यपदेशात्
प्रत्यगात्मनोऽर्थान्तरभूत: परमात्माऽस्त्येव। तथाहि - वाजसनेयके कतम आत्मा योऽयं विज्ञानमय:
प्राणेषु (बृ.6.3.7) इति प्रकृतस्य प्रत्यगात्मनस्सुषुप्त्यवस्थायामकिञ्चिज्ज्ञस्य सर्वज्ञेन परमात्मना
परिष्वङ्ग आम्नायते - प्राज्ञेनाऽत्मना सम्परिष्वक्तो न बाह्यं (बृ.6.3.21) इति; तथोत्क्रान्तावपि
प्राज्ञेनात्मनाऽन्वारूढ उत्सर्जन्याति (बृ.6-3-35) इति। न च स्वरूपत उत्क्रामतो        वा अस्य
अकिञ्चिज्ज्ञस्य तदानीमेव स्वेनैव सर्वज्ञेन सता परिष्वङ्गान्वारोहौ सम्भवत: न च क्षेत्रज्ञान्तरेण, तस्यापि सर्वज्ञत्वासम्भवात्।।43।।
इतश्च प्रत्यगात्मनोऽर्थान्तरभूत: परमात्मेत्याह -
MARKER: sutram beginning
overall_sutram_no:109
sutram_text:पत्यादिशब्देभ्य:
sutram_index_string:1-3-44
109.        पत्यादिशब्देभ्य: ।। 1-3-44 ।।
अयं परिष्वञ्जक: परमात्मा उत्तरत्र पत्यादिशब्दैर्व्यपदिश्यते सर्वस्याधिपतिस्सर्वस्य वशी सर्वस्येशान: स न साधुना कर्मणा भूयान्नो एवासाधुना कनीयान्।        एष सर्वेश्वर एष
भूताधिपतिरेष भूतपाल एष सेतुर्विधरण एषां लोकानामसम्भेदाय। तमेतं वेदानुवचनेन ब्राह्मणा विविदिषन्ति....एतमेव विदित्वा मुनिर्भवति। एतमेव प्रव्राजिनो लोकमिच्छन्त: प्रव्रजन्ति
(बृ.6.4.22), स वा एष महानज आत्माऽन्नादो वसुदान: (बृ.6.4.24), अजरोऽमृतोऽभयो
ब्रह्म (बृ.6-4-25) इति। एते च पतित्वजगद्विधरणत्वसर्वेश्वरत्वादय: प्रत्यगात्मनि मुक्तावस्थेऽपि न कथञ्चित्सम्भवन्ति। अतो मुक्तात्मनोऽर्थान्तरभूतो नामरूपयोर्निर्वहिताऽऽकाश:। ऐक्योपदेशस्तु सर्वस्य चिदचिदात्मकस्य ब्रह्मकार्यत्वेन तदात्मकत्वायत्त इति सर्वं खल्विदं ब्रह्म तज्जलान् (छा.3.14.1)
इत्यादिभिर्वाक्यै: प्रतिपाद्यत इति पूर्वमेव समर्थितम्। द्वैतप्रतिषेधश्च तत एवेत्यनवद्यम्।।43।।
इति श्रीशारीरकमीमांसाभाष्ये अर्थान्तरत्वादिव्यपदेशाधिकरणम्।।10।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये प्रथमस्याध्यायस्य तृतीय: पाद: ।। 3 ।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये आनुमानिकाधिकरणम् ।।1।।
MARKER: adhikaranam beginning
श्रीशारीरकमीमांसाभाष्ये प्रथमाध्ये-चतुर्थपादे आनुमानिकाधिकरणम्।।1।।
110.        आनुमानिकमप्येकेषामिति चेन्न
शरीररूपकविन्यस्तगृहीतेर्दर्शयति च ।। 1-4-1 ।।
उक्तं परमपुरुषार्थलक्षणमोक्षसाधनतया जिज्ञास्यं जगज्जमन्मादिकारणं ब्रह्माचिद्वस्तुन: प्रधानादेश्चेतनाच्च
बद्धमुक्तोभयावस्थाद्विलक्षणं, निरस्तसमस्तहेयगन्धं, सर्वज्ञं, सर्वशक्ति, सत्यसङ्कल्पं, समस्तकल्याणगुणात्मकं,
सर्वान्तरात्मभूतं, निरङ्कुशैश्वर्यमिति। इदानीं कापिलतन्त्रसिद्धाब्रह्मात्मकप्रधानपुरुषादिप्रतिपादनमुखेन
प्रधानकारणत्वप्रतिपादनच्छायानुसारीण्यपि        कानिचिद्वाक्यानि        कासुचिच्छाखासु        सन्तीत्याशङ्क्य
ब्रह्मैककारणत्वस्थेम्ने तन्निराक्रियते। कठवल्लीष्वाम्नायते इन्द्रियेभ्य: परा ह्यर्था अर्थेभ्यश्च परं
मन:। मनसस्तु परा बुद्धिर्बुद्धेरात्मा महान्पर:। महत: परमव्यक्तमव्यक्तात्पुरुष: पर:। पुरुषान्न
परं किञ्चित्सा काष्ठा सा परा गति: (कठ.1.3.10) इति । तत्र सन्देह: - किं कापिलतन्त्रसिद्धमब्रह्मात्मकं प्रधानमिहाव्यक्तशब्देनोच्यते उत न - इति; किं युक्तम्? प्रधानमिति। कुत:? महत: परमव्यक्तमव्यक्तात्पुरुष: पर: (कठ.1.3.11) इति तन्त्रसिद्धतत्त्वप्रक्रियाप्रत्यभिज्ञानेन तस्यैव  प्रतीते:;  पुरुषान्नपरं  किञ्चित्सा  काष्ठा  सा  परा  गति:  (कठ.1.3.12)  इति
पञ्चविंशकपुरुषातिरिक्ततत्त्वनिषेधाच्च।  अतोऽव्यक्तं  कारणमिति  प्राप्तम्।  तदिदमुक्तम्-
आनुमानिकमप्येकेषामिति चेत् - इति। एकेषां शाखिनां शाखास्वानुमानिकं प्रधानमपि कारणमाम्नायत
सिद्धान्त:
अत्रोत्तरं - नेति। नाव्यक्तशब्देनाब्रह्मात्मकं प्रधानमिहाभिधीयते। कुत:? शरीररूपकविन्यस्तगृहीते:
- शरीराख्यरूपकविन्यस्तस्य अव्यक्तशब्देन गृहीते:। आत्मशरीरबुद्धिमनइन्द्रियविषयेषु रथरथादिभावेन
रूपितेषु रथरूपणेन विन्यस्तस्य शरीरस्यात्राव्यक्तशब्देन ग्रहणादित्यर्थ:। एतदुक्तं भवति - पूर्वत्र हि
आत्मानं रथिनं विद्धि शरीरं रथमेव च। बुदिं्ध तु सारथिं विद्धि मन: प्रग्रहमेव च। इन्द्रियाणि
हयानाहुर्विषयांस्तेषु गोचरान्        (कठ.1.3.3) इत्यादिना, सोऽध्वन: पारमाप्नोति        तद्विष्णो: परमं
पदम् (कठ.1.3.9) इत्यन्तेन संसाराध्वन: पारं वैष्णवं पदं प्रेप्सन्तमुपासकं रथित्वेन तच्छरीरादीनि च रथरथाङ्गत्वेन रूपयित्वा, यस्यैते रथादयो वशे तिष्ठन्ति, स एवाध्वन: पारं वैष्णवं
पदमाप्नोतीत्युक्त्वा, तेषु रथादिरूपितशरीरादिषु यानि येभ्यो वशीकार्यतायां प्रधानानि, तान्युच्यन्ते
इन्द्रियेभ्य: परा: (कठ.1.3.10) इत्यादिना। तत्र हयत्वेन रूपितेभ्य इन्द्रियेभ्यो गोचरत्वेन रूपिता: विषया: वशीकार्यत्वे परा:, वश्येन्द्रियस्यापि विषयसन्निधाविन्द्रियाणां दुर्निग्रहत्वात्। तेभ्योऽपि परं
प्रग्रहरूपितं मन:, मनसि विषयप्रवणे  विषयासन्निधानस्याप्यकिञ्चित्करत्वात्। तस्मादपि सारिथत्वरूपिता
बुद्धि: परा, अध्यवसायाभावे मनसोऽप्यकिञ्चत्करत्वात्। तस्या        अपि रथित्वरूपित आत्मा कर्तृत्वेन
प्राधान्यात्पर:; सर्वस्य चास्यात्मेच्छायत्तत्वादात्मैव महानिति च विशेष्यते। तस्मादपि रथरूपितं शरीरं
परम्, तदायत्तत्वाज्जीवात्मनस्सकलपुरुषार्थसाधनप्रवृत्तीनाम्। तस्मादपि परस्सर्वान्तरात्मभूतोऽन्तर्याम्यध्वन:
पारभूत:        परमपुरुष:,        यथोक्तस्यात्मपर्यन्तस्य        समस्तस्य        तत्सङ्कल्पायत्तप्रवृत्तित्वात्।        स खल्वन्तर्यामितयोपासनस्यापि निर्वर्तक:। परात्तु तच्छØते: (ब्र.सू.2.3.40) इति हि जीवात्मन: कर्तृत्वं
परमपुरुषायत्तमिति वक्ष्यते। वशीकार्योपासननिर्वृत्त्युपायकाष्ठाभूत: परमप्राप्यश्च स एव। तदिदमुच्यते
पुरुषान्न परं किञ्चित्सा काष्ठा सा परा गति: (कठ.1.3.11) इति। तथा चान्तार्यामिब्राह्मणे, य
आत्मनि तिष्ठन् (बृ.5.7.12) इत्यादिभिस्सर्वं साक्षार्त्कुवन्सर्वं नियमयतीत्युक्त्वा नान्योऽतोऽस्ति द्रष्टा (बृ.5.7.23) इति नियन्त्रन्तरं निषिध्यते। भगवद्गीतासु च अधिष्ठानं तथा कर्ता करणं च पृथग्विधम्। विविधा च पृथक्चेष्टा दैवं चैवात्र पञ्चमम् (भ.गी.18.14) इति। दैवमत्र
पुरुषोत्तम एव सर्वस्य चाहं हृदि सन्निविष्टो मत्तस्स्मृतिर्ज्ञानमपोहनं च (भ.गी.15.15) इति
वचनात्। तस्य च वशीकरणं तच्छरणागतिरेव। यथाह - ईश्वरस्सर्वभूतानां हृद्देशेऽर्जुन तिष्ठति।
भ्रानयन् सर्वभूतानि यन्त्रारूढानि मायया। तमेव शरणं गच्छ (भ.गी.18.61.62) इति। तदेवम्
आत्मानं रथिनं विद्धि (कठ.1.3.3) इत्यादिना रथ्यादिरूपकविन्यस्ता इन्द्रियादय: इन्द्रियेभ्य: परा ह्यर्था: (कठ.1.3.10) इत्यत्र स्वशब्दैरेव प्रत्यभिज्ञायन्ते, न रथरूपितं शरीरमिति परिशेषात्तदव्यक्तशब्देनोच्यत
इति निश्चीयते। अत: कापिलतन्त्रसिद्धस्य प्रधानस्य प्रसङ्ग एव नास्ति। न चात्र तत्तन्त्रसिद्धप्रक्रियाप्रत्यभिज्ञा इन्द्रियेभ्य: परा ह्यर्था: (कठ.1.3.10) इतीन्द्रियेभ्योऽर्थानां शब्दादीनां
परत्वकीर्तनात्। न हि शब्दादय इन्द्रियाणां कारणभूतास्तद्दर्शने। अर्थेभ्यश्च परं मन: (कठ.1.3.10)
इत्यपि न तत्तन्त्रसङ्गतम्, अकारणत्वादेव; तथा बुद्धेरात्मा महान्पर: (कठ.1.3.10) इत्यप्यसङ्गतम्;
बुद्धिशब्देन महत्तत्त्वस्याभिधानाभ्युपगमात्। न हि महतो महान्परस्सम्भवति। महत आत्मशब्देन विशेषणं च न सङ्गच्छते। अतो रूपकविन्यस्तानामेव ग्रहणम्। दर्शयति च तदेव एष सर्वेषु भूतेषु गूढोत्मा  न  प्रकाशते।  दृश्यते  त्वग्र्यया  बुद्ध्या  सूक्ष्मया  सूक्ष्मदर्शिभि:,  यच्छेद्वाङ्मनसी
प्राज्ञस्तद्यच्छेत् ज्ञान आत्मनि ज्ञानमात्मनि महति नियच्छेत्तद्यच्छेच्छान्त आत्मनि (कठ.1.3.13)
इति  अजितबाह्याभ्यन्तरकरणैरस्य परमपुरुषस्य दुर्दर्शत्वमभिधाय हयादिरूपितानामिन्द्रियादीनां
वशीकारप्रकारोऽयमुच्यते। यच्छेद्वाङ्मनसी (कठ.1.3.13) वाचं मनसि नियच्छेत् - वाक्पूर्वकाणि कर्मेन्द्रियाणि ज्ञानेन्द्रियाणि च मनसि नियच्छेदित्यर्थ:। वाक्शब्दे द्वितीयाया: सुपां सुलुक् (अष्टा 7.1.39) इति लुक् । मनसी इति सप्तम्याश्छान्दसो दीर्घ:। तद्यच्छेत् ज्ञान आत्मनि (कठ.1.3.13) तन्मनो बुद्धौ नियच्छेत्। ज्ञानशब्देनात्र पूर्वोक्ता बुद्धिरभिधीयते। ज्ञान आत्मनि (कठ.1.3.13) इति व्यधिकरणे सप्तम्यौ। आत्मनि वर्तमाने ज्ञाने नियच्छेदित्यर्थ:। ज्ञानमात्मनि
महति नियच्छेत् (कठ.1.3.13) बुदिं्ध कर्तरि महत्यात्मनि नियच्छेत्। तद्यच्छेच्छान्त आत्मनि
(कठ.1.3.13) तं कर्तारं परस्मिन्ब्रह्मणि सर्वान्तर्यामिणि नियच्छेत्। व्यत्ययेन तदिति नपुंसकलिङ्गता। एवम्भूतेन रथिना वैष्णवं पदं गन्तव्यमित्यर्थ:।।1।।
अव्यक्तशब्देन कथं व्यक्तस्य शरीरस्याभिधानम्? तत्राह
MARKER: sutram beginning
overall_sutram_no:111
sutram_text:सूक्ष्मं तु तदर्हत्वात्
sutram_index_string:1-4-2
111.        सूक्ष्मं तु तदर्हत्वात् ।। 1-4-2 ।।
भूतसूक्ष्ममव्याकृतं ह्यवस्थाविशेषमापन्नं शरीरं भवति; तदव्याकृतमिह शरीरावस्थमव्यक्तशब्देनोच्यते। तदर्हत्वात् - तस्याव्याकृतस्याचिद्वस्तुन एव विकारापन्नस्य रथवत्पुरुषार्थसाधनप्रवृत्त्यर्हत्वात्।। 2।।
यदि        भूतसूक्ष्ममव्याकृतमभ्युपगम्यते,        कापिलतन्त्रसिद्धोपादाने        क:        प्रद्वेष:?        तत्रापि        हि
भूतकारणमेवाव्यक्तमित्युच्यते; तत्राह -
MARKER: sutram beginning
overall_sutram_no:112
sutram_text:तदधीनत्वादर्थवत्
sutram_index_string:1-4-3
112.        तदधीनत्वादर्थवत् ।। 1-4-3 ।।
परमकारणभूतपरमपुरुषाधीनत्वात्प्रयोजनवद्भूतसूक्ष्मम्। एतदुक्तं भवति - न वयमव्यक्तं तत्परिमाणमविशेषांश्च स्वरूपेण नाभ्युपगच्छाम:; अपितु परमपुरुषशरीरतया तदात्मकत्वविरहेण। तदात्मकत्वेनैव हि प्रकृत्यादयस्स्वप्रयोजनं साधयन्ति, अन्यथा स्वरूपस्थितिप्रवृत्तिभेदास्तेषां न स्यु: । तथाऽनभ्युपगमादेव तन्त्रसिद्धप्रक्रियानिरसनम् - इति। श्रुतिस्मृत्योर्हि जगदुत्पत्तिप्रलयवादेषु परमपुरुषमहिमवादेषु च प्रकृतिविकृति- पुरुषास्तदात्मकास्सङ्कीर्त्यन्ते यथा पृथिव्यप्सु लीयते (सुबाल.2) इत्यारभ्य तन्मात्राणि भूतादौ लीयन्ते।। भूतादिर्महति लीयते। महानव्यक्ते लीयते। अव्यक्तमक्षरे लीयते।
अक्षरं तमसि लीयते। तम: परे देव एकीभवति (सुबा.2) तथा यस्य पृथिवी शरीरं यस्यापश्शरीरं यस्य तेजश्शरीरं यस्य वायुश्शरीरं यस्याकाश्शरीरं यस्याहङ्कारश्शरीरं यस्य
बृुद्धिश्शरीरं यस्याव्यक्तं शरीरं यस्याक्षरं शरीरं यस्य मृत्युश्शरीरम् एष सर्वभूतान्तरात्माऽपहतपाप्मा दिव्यो देव एको नारायण:, (सुबा.7) तथा भूमिरापोऽनलो वायु: खं मनो बुद्धिरेव च ।
अहङ्कार इतीयं मे भिन्ना प्रकृतिरष्टधा।। अपरेयमितस्त्वन्यां प्रकृतिं विद्धि मे पराम्। जीवभूतां महाबाहो ययेदं धार्यते जगत्।। एतद्योनीनि भूतानि सर्वाणीत्युपधारय। अहं कृत्स्नस्य जगत: प्रभव: प्रलयस्तथा।। मत्त: परतरं नान्यत्किञ्चिदस्ति धनञ्जय। मयि सर्वमिदं
प्रोतं सूत्रे मणिगणा इव (भ.गी.7.4,5,6,7) इति, व्यक्तं विष्णुस्तथाऽव्यक्तं पुरुष: काल एव च (वि.पु.1.2.18) इति, प्रकृतिर्या मयाऽऽख्याता व्यक्ताव्यक्तस्वरूपिणी। पुरुषश्चाप्युभावेतौ
लीयेते परमात्मनि। परमात्मा च सर्वेषामाधार: परमेश्वर:, विष्णुनामा स वेदेषु वेदान्तेषु च गीयते
(वि.पु.6.4.39,40) इति च ।। 3।।
MARKER: sutram beginning
overall_sutram_no:113
sutram_text:ज्ञेयत्वावचनाच्च
sutram_index_string:1-4-4
113.        ज्ञेयत्वावचनाच्च ।। 1-4-4 ।।
यदि तन्त्रसिद्धमिहाव्यक्तमविवक्षिष्यत्, ज्ञेयत्वमवक्ष्यत्; व्यक्ताव्यक्तज्ञविज्ञानात् (सां.कारिका)
मोक्षं वदद्भिस्तान्त्रिकैस्तेषां सर्वेषां ज्ञेयत्वाभ्युपगमात्, न चास्य ज्ञेयत्वमुच्यते; अतो न तन्त्रसिद्धस्येह ग्रहणम् ।। 4।।
MARKER: sutram beginning
overall_sutram_no:114
sutram_text:वदतीति चेन्न प्राज्ञो हि प्रकरणात्
sutram_index_string:1-4-5
114.        वदतीति चेन्न प्राज्ञो हि प्रकरणात् ।। 1-4-5 ।।
अशब्दमस्पर्शमरूपमव्ययं तथाऽरसं नित्यमगन्धवच्च यत्। अनाद्यनन्तं महत: परं ध्रुवं निचाय्य तं मृत्युमुखात्प्रमुच्यते, (कठ.1.3.15) इत्यव्यक्तस्य ज्ञेयत्वमनन्तरमेव वदतीयं श्रुतिरिति चेत् - तन्न, प्राज्ञ: - परमपुरुष एव ह्यत्र श्लोके निचाय्यत्वेन प्रतिपाद्यते विज्ञानसारथिर्यस्तु मन:
प्रग्रहवान्नर:। सोऽध्वन: पारमाप्नोति तद्विष्णो:  परमं पदम्, एष सर्वेषु भूतेषु गूढोत्मा न
प्रकाशते। दृश्यते त्वग्र्यया बुद्ध्या सूक्ष्मया सूक्ष्मदर्शिभि: ।। (कठ.1.3.12) इति प्राज्ञस्यैव
प्रकृतत्वात्। अत एव पुरुषान्न परं किञ्चित् (कठ.1.3.11) इति न पञ्चविंशकपुरुषातिरिक्ततत्त्वनिषेध:। तस्य च परमपुरुषस्याशब्दत्वादयो धर्मा: यत्तदद्रेश्यमग्राह्यम् (मु.1.6) इत्यादिश्रुतिप्रसिद्धा:। महत:
परम् (मु.1.6) इत्यपि बुद्धेरात्मा महान्पर: (कठ.1.3.10) इति पूर्वप्रकृताज्जीवात्मन: परत्वमेवोच्यते।।5।।
MARKER: sutram beginning
overall_sutram_no:115
sutram_text:त्रयाणामेव चैवमुपन्यास: प्रश्नश्च
sutram_index_string:1-4-6
115.        त्रयाणामेव चैवमुपन्यास: प्रश्नश्च ।। 1-4-6 ।।
अस्मिन्प्रकरणे ह्युपायोपेयोपेतॄणां त्रयाणामेव चैवमुपन्यास: - ज्ञेयत्वेनोपन्यास:, तद्विषयश्च प्रश्नो दृश्यते, नान्यस्याव्यक्तादे:। तथा हि नचिकेता मुमुक्षुस्सन्मृत्युप्रदत्ते वरत्रये प्रथमेन वरेणात्मन:
पुरुषार्थयोग्यतापादिनीमात्मनि पितुस्सुमनस्कतां प्रतिलभ्य, द्वितीयेन वरेण मोक्षोपायभूतां नाचिकेताग्निविद्यां
वव्रे - सत्वमग्निं स्वर्ग्यमध्येषि मृत्यो प्रब्रूहि तं श्रद्दधानाय मह्यम्। स्वर्गलोका अमृतत्वं भजन्त एतद्द्वितीयेन वृणे वरेण (कठ.1.1.13) इति। स्वर्गशब्देनात्र परमपुरुषार्थलक्षणो मोक्षोऽभिधीयते,
अमृतत्वं भजन्ते (कठ.1.1.13) इति तत्रस्थस्य जननमरणाभावश्रवणादुत्तरत्र क्षयिफलकर्मनिन्दादर्शनाच्च; त्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू (कठ.1.1.17) इति च प्रतिवचनात्। तृतीयेन वरेण मोक्षस्वरूपप्रश्नद्वारेणोपेयस्वरूपमुपेतृस्वरूपमुपायभूतकर्मानुगृहीतोपासनस्वरूपं च पृष्टम्
- येयं प्रेते विचिकित्सा मनुष्येऽस्तीत्येके नायमस्तीति चैके। एतद्विद्यामनुशिष्टस्त्वयाऽहं
वराणामेष वरस्तृतीय: (कठ.1.1.20) इति। एवं मोक्षे पृष्टे तदुपदेशयोग्यतां परीक्ष्योपदिदेश - तं दुर्दर्शं गूढमनुप्रविष्टं गुहाहितं गह्वरेष्ठं पुराणम्।। अध्यात्मयोगाधिगमेन देवं मत्वा धीरो
हर्षशोकौ जहाति (कठ.1.2.12) इति। तदेवं सामान्येनोपिदष्टे        नचिकेता: प्रीतस्सन् देवं मत्वा
(कठ.1.2.12) इत्युपास्यतया निर्दिष्टस्य प्राप्यभूतस्य देवस्य अध्यात्मयोगाधिगमेन (कठ.1.2.12)
इति वेदितव्यतया निर्दिष्टस्य प्राप्तु: प्रत्यगात्मनश्च मत्वा धीरो हर्षशोकौ जहाति (कठ.1.2.12)
इति निर्दिष्टस्य ब्रह्मोपासनस्य च स्वरूपविशोधनाय पुन: पप्रच्छ - अन्यत्रधर्मादन्यत्राधर्मात्
अन्यत्रास्मात्कृताकृतात्। अन्यत्र भूताद्भव्याच्च यत्तत्पश्यसि तद्वद (कठ.1.2.14) इति। एवं सकलेतरातीतानागत-वर्तमानसाध्यसाधनसाधकविलक्षणे त्रये पृष्टे प्रथमं प्रणवं प्रशस्य तद्वाच्यं
प्राप्यस्वरूपं, तदन्तर्गतं च प्राप्तृस्वरूपं वाचकरूपं चोपायं पुनरपि सामान्येन ख्यापयन्प्रणवं तावदुपदिदेश - सर्वे वेदा यत्पदमामनन्ति तपांसि सर्वाणि च यद्वदन्ति। यदिच्छन्तो ब्रह्मचर्यं चरन्ति तत्ते पदं सङ्ग्रहेण ब्रवीम्योमित्येतत् (कठ.1.2.15) इति। एवमुपदिश्य पुनरपि प्रणवं
प्रशस्य प्रथमं तावत्प्राप्तु: प्रत्यगात्मनस्स्वरूपमाह - न जायते म्रियते वा विपश्चित् (कठ.1.2.18)
इत्यादिना। प्राप्यस्य परस्य ब्रह्मणो विष्णोस्स्वरूपम् अणोरणीयान् (कठ.1.2.20) इत्यादिना क
इत्था वेद यत्र स: (कठ.1.2.25) इत्यन्तेनोपदिशन्मध्ये नायमात्मा प्रवचनेन लभ्यो न मेधया
न बहुना श्रुतेन (कठ.1.2.23) इत्यादिनोपायभूतस्योपासनस्य भक्तिरूपतामप्याह। ऋतं पिबन्तौ
इति (कठ.1.3.1) चोपास्यस्योपासकेन सहावस्थानात्सूपासतामुक्त्वा आत्मानं रथिनं विद्धि (कठ.1.3.3)
इत्यादिना        दुर्गं        पथस्तत्कवयो        वदन्ति        (कठ.1.3.14)        इत्यन्तेनोपासनप्रकारमुपासीनस्य        च
वैष्णवपरमपदप्राप्तिमभिधाय अशब्दमस्पर्शम् (कठ.1.3.15) इत्यादिनोपसंहृतम्। अतस्त्रयाणामेवात्र ज्ञेयत्वेनोपन्यास: प्रश्नश्च; तस्मान्नेह तान्त्रिकस्याव्यक्तस्य ग्रहणम्।।
MARKER: sutram beginning
overall_sutram_no:116
sutram_text:महद्वच्च
sutram_index_string:1-4-7
116.        महद्वच्च ।। 1-4-7 ।।
यथा बुद्धेरात्मा महान्पर: (कठ.1.3.10) इत्यत्रात्मशब्दसामानाधिकरण्यान्न तन्त्रसिद्धं महत्तत्त्वं गृह्यते; एवमव्यक्तमप्यात्मन: परत्वेनाभिधानान्न कापिलतन्त्रसिद्धं गृह्यत इति स्थितम्।।7।।
इति श्रीशारीरकमीमांसाभाष्ये आनुमानिकाधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये चमसाधिकरणम् ।। 2 ।।
MARKER: sutram beginning
overall_sutram_no:117
sutram_text:चमसवदविशेषात्
sutram_index_string:1-4-8
117.        चमसवदविशेषात् ।। 1-4-8 ।।
अत्रापि तन्त्रसिद्धप्रक्रिया निरस्यते,        न ब्रह्मात्मकानां प्रकृतिमहदहङ्कारादीनां स्वरूपम्,
श्रुतिस्मृतिभ्यां        ब्रह्मात्मकानां        तेषां        प्रतिपादनात्।        यथा        आथर्वणिका        अधीयते        - विकारजननीमज्ञामष्टरूपामजां ध्रुवाम्। ध्यायतेऽध्यासिता तेन तन्यते प्रेर्यते पुन:। सूयते
पुरुषार्थं च तेनैवाधिष्ठिता जगत्। गौरनाद्यन्तवती सा जनित्री भूतभाविनी।        सिताऽसिता च
रक्ता च सर्वकामदुघा विभो:। पिबन्त्येनामविषमां अविज्ञाता: कुमारका:। एकस्तु पिबते देव: स्वच्छन्दोऽत्र वशानुगाम्। ध्यानक्रियाभ्यां भगवान्भुङ्क्तेऽसौ प्रसभं विभु:। सर्वसाधारणीं दोग्घ्रीं
पीड्यमानां तु यज्वभि: (मन्त्रि.उ.1.3) चतुर्विंशतिसङ्ख्यातमव्यक्तं व्यक्तमुच्यते (मन्त्रि.उ.) इति।
अत्र        प्रकृत्यादीनां        स्वरूपमभिहितम्;        यदात्मकाश्चैते        प्रकृत्यादय:;        स        परमपुरुषोऽपि        तं षड्विंशकमित्याहुस्सप्तविंशमथापरे। पुरुषं निर्गुणं साङ्ख्यमथर्वशिरसो विदु: (मन्त्रि.उ) इति
प्रतिपाद्यते । अपरे चाथर्वणिका: अष्टौ प्रकृतयष्षोडश विकारा: (गर्भ.उ.3) इत्यधीयते; श्वेताश्वतराश्चैवं
प्रकृतिपुरुषेश्वरस्वरूपमामनन्ति संयुक्तमेतत्क्षरमक्षरं च व्यक्ताव्यक्तं भरते विश्वमीश:। अनीशश्चात्मा
बध्यते भोक्तृभावात्, ज्ञात्वा देवं मुच्यते सर्वपापै: (श्वे.1.8), ज्ञाज्ञौ द्वावजावीशनीशावजा ह्येका
भोक्तृभोगार्थयुक्ता। अनन्तश्चात्मा विश्वरूपो ह्यकर्ता त्रयं यदा विन्दते ब्रह्ममेतत् (श्वे.1.9), क्षरं
प्रधानममृताक्षरं हर: क्षरात्मानावीशते देव एक:। तस्याभिध्यानाद्योजनात्तत्वभावात् भूयश्चान्ते विश्वमायानिवृत्ति: (श्वे.1-10) इति । तथा छन्दांसि यज्ञा: क्रतवो व्रतानि भूतं भव्यं यच्च वेदा
वदन्ति। अस्मान्मायी सृजते विश्वमेतत्तिस्मश्चान्यो मायया सन्निरूद्ध:। मायां तु प्रकृतिं विद्यान्मायिनं तु महेश्वरम्। तस्यावयवभूतैस्तु व्याप्तं सर्वमिदं जगत् (श्वे.4.9.10) इति । तथोत्तरत्रापि प्रधानक्षेत्रज्ञपतिर्गुणेशस्संसारमोक्षस्थितिबन्धहेतु: (श्वे.6.16) इति। स्मृतिरपि प्रकृतिं
पुरुषं चैव विद्ध्यनादी उभावपि। विकरांश्च गुणांश्चैव विद्धि प्रकृतिसम्भवान्। कार्यकारणकर्तृत्वे
हेतु: प्रकृतिरुच्यते। पुरुषस्सुखदु:खानां भोक्तृत्वे हेतुरुच्यते। पुरुष: प्रकृतिस्थोऽपि भुङ्क्ते
प्रकृतिजान् गुणान्। कारणं गुणसङ्गोऽस्य सदसद्योनिजन्मसु (भ.गी.13.19.20,21), सत्त्वं
रजस्तम इति गुणा: प्रकृतिसम्भवा:। निबध्नन्ति महाबाहो देहे देहिनमव्ययम् (भ.गी.14.5)। तथा सर्वभूतानि कौन्तेय प्रकृतिं यान्ति मामिकाम्। कल्पक्षये पुनस्तानि कल्पादौ विसृजाम्यहम्।।
प्रकृतिं स्वामवष्टभ्य विसृजामि पुन: पुन:। भूतग्राममिमं कृत्स्नमवशं प्रकतेर्वशात् (भ.गी.9.7.8)
मयाऽध्यक्षेण प्रकृतिस्सूयते सचराचरम्। हेतुनाऽनेन कौन्तेय जगद्धि परिवर्तते (भ.गी.9.10)
इति। तस्मादब्रह्मात्मकत्वेन कापिलतन्त्रसिद्धा: प्रकृत्यादयो निरस्यन्ते। श्वेताश्वतरोपनषदि श्रूयते
अजामेकां लोहितशुक्लकृष्णां बह्वी: प्रजास्सृजमानां सरूपा:। अजो ह्येको जुषमाणोऽनुशेते जहात्येनां भुक्तभोगामजोऽन्य: (श्वे.4.5) इति। तत्र सन्देह: - किमस्मिन्मन्त्रे केवला तन्त्रसिद्धा
प्रकृतिरभिधीयते, उत ब्रह्मात्मिका - इति। किं युक्तम्? केवलेति। कुत:? अजामेकाम् (श्वे.4.5)
इत्यस्या: प्रकृतेरकार्यत्वश्रवणात्, बह्वी: प्रजास्सृजमानां सरूपा: (श्वे.4.5) इति स्वातन्त्र्येण सरूपाणां बह्वीनां प्रजानां स्रष्टृत्वश्रवणाच्च - इति।।
एवं प्राप्तेऽभिधीयते - चमसवदविशेषात् - न जायत इत्यजेत्यजात्वमात्रप्रतिपादनात् तन्त्रसिद्धाब्रह्मात्मकाजाग्रहणे विशेषाप्रतीते: । चमसवत् - यथा अर्वाग्बिलश्चमस ऊर्ध्वबुध्न: (बृृ.4.2.3) इत्यस्मिन्मन्त्रे चमसस्य भक्षणसाधनत्वमात्रं चमसशब्देन प्रतीयत इति न तावन्मात्रेण
चमसविशेषप्रतीति:, यौगिकशब्दानामर्थप्रकरणादिभिर्विनाऽर्थविशेषनिश्चयायोगात्। तत्र यथेदं तच्छिर:
एष ह्यर्वाग्बिलश्चमस ऊर्ध्वबुध्न: (बृ.4.2.3) इत्यादिना वाक्यशेषेण शिरसश्चमसत्वनिश्चय:; तथाऽत्राप्यर्थप्रकरणादिभिरेवाजा निर्णेतव्या; न चात्र तन्त्रसिद्धाजाग्रहणहेतवोऽर्थप्रकरणादयो दृश्यन्ते । नचास्यास्स्वातन्त्र्येण स्रष्टृत्वं प्रतीयते, बह्वी: प्रजास्सृजमानाम् इति स्रष्टृत्वमात्रप्रतीते:। अतोऽनेन
मन्त्रेण नाब्रह्मात्मिकाऽजाऽभिधीयते।।8।।
ब्रह्मात्मकाजाग्रहण एव विशेषहेतुरस्तीत्याह -
MARKER: sutram beginning
overall_sutram_no:118
sutram_text:ज्योतिरुपक्रमा तु तथाह्यधीयत एके
sutram_index_string:1-4-9
118.        ज्योतिरुपक्रमा तु तथाह्यधीयत एके ।। 1-4-9 ।।
तुशब्दोऽवधारणार्थ:; ज्योतिरुपक्रमैवैषाऽजा; ज्योति: - ब्रह्म; तं देवा ज्योतिषां ज्योति:
(बृ.6.4.16), अथ यदत: परो दिवो ज्योतिर्दीप्यते (छां.3.13.7) इत्यादिश्रुतिप्रसिद्धे:। ज्योतिरुपक्रमा
ब्रह्मकारणिकेत्यर्थ:। तथाह्यधीयत एके - हीति हेतौ, यस्मादस्या अजाया ब्रह्मकारणकत्वमेके
शाखिन: तैत्तिरीया अधीयते - अणोरणीयान्महतो महीयानात्मा गुहायां निहितोऽस्य जन्तो: (तै.नारा.12) इति हृदयगुहायामुपास्यत्वेन सन्निहितं ब्रह्माभिधाय सप्त प्राणा: प्रभवन्ति तस्मात् (तै.ना) इत्यादिना सर्वेषां लोकानां ब्रह्मादीनां च तत उत्पत्तिमभिधाय सर्वकारणीभूताऽजा तत
उत्पन्नाऽभिधीयते। अजामेकां लोहितशुक्लकृष्णां बह्वीं प्रजां जनयन्तीं सरूपाम्। अजो ह्येको जुषमाणोऽनुशेते जहात्येनां भुक्तभोगामजोऽन्य: (तै.नारा.12) इति। सर्वस्य तद्व्यतिरिक्तस्य
वस्तुजातस्य तत उत्पत्त्या तदात्मकत्वोपदेशे प्रक्रियमाणेऽभिधीयमानत्वात्प्राणसमुद्रपर्वतादिवदेषाऽप्यजा
वह्वीनां सरूपाणां प्रजानां स्रष्ट्री, कर्मवश्येनाऽत्मना भुज्यमाना अन्येन विदुषाऽऽत्मना त्यज्यमाना च ब्रह्मण उत्पन्ना, ब्रह्मात्मिकाऽवगन्तव्येत्यर्थ:। अतो वाक्यशेषाच्चमसविशेषवच्छाखान्तरीयात् एतत्सरूपात्प्रत्यभिज्ञायमानार्थाद्वाक्यान्नियमिताऽजा ब्रह्मात्मिकेति निश्चीयते। इहापि प्रकरणोपक्रमे किं कारणं ब्रह्म (श्वे.1.1) इत्यारभ्य ते ध्यानयोगानुगता अपश्यन्देवात्मशकिं्त स्वगुणैर्निरूढाम् (श्वे.1.3) इति परब्रह्मशक्तिरूपाया अजाया अवगते:, उपरिष्टाच्च अस्मान्मायी सृजते विश्वमेतस्मिंश्चान्यो
मायया सन्निरुद्ध: (श्वे.4.9) मायां तु प्रकृतिं विद्यान्मायिनं तु महेश्वरम् (श्वे.4.1.11) यो योनिर्योनिमधितिष्ठत्येक: (श्वे.4.9) इति च तस्या एव प्रतीतेर्नास्मिन्मन्त्रे तन्त्रसिद्धस्वतन्त्र-
प्रकृतिप्रतिपत्तिगन्ध:।। 9।।
कथं तर्हि ज्योतिरुपक्रमाया लोहितशुक्लकृष्णरूपाया अस्या: प्रकृतेरजात्वम्, अजाया वा कथं ज्योतिरुपक्रमात्वमित्यत्राह -
MARKER: sutram beginning
overall_sutram_no:119
sutram_text:कल्पनोपदेशाच्च मध्वादिवदविरोध:
sutram_index_string:1-4-10
119.        कल्पनोपदेशाच्च मध्वादिवदविरोध: ।। 1-4-10 ।।
प्रसक्ताशङ्कानिवृत्त्यर्थश्चशब्द:। अस्या: प्रकृतेरजात्वं ज्योतिरुपक्रमात्वं च न विरुध्यते; कुत:? कल्पनोपदेशात्। कल्पनं - प्ति: सृष्टि:; जगत्सृष्ट्युपदेशादित्यर्थ:। यथा सूर्याचन्द्रमसौ धाता यथापूर्वमकल्पयत् (तै.नारा.1.13) इति कल्पनं सृष्टि:। अत्रापि अस्मान्मायी सृजते विश्वमेतत् (श्वे.4.9) इति जगत्सृष्टिरुपदिश्यते। स्वेनाविभक्तादस्मात्सूक्ष्मावस्थात्कारणान्मायी सर्वेश्वरस्सर्वं जगत्सृजतीत्यर्थ:। अनेन कल्पनोपदेशेनास्या: प्रकृते: कार्यकारणरूपेण अवस्थाद्वयान्वयोऽवगम्यते। सा हि प्रलयवेलायां ब्रह्मतापन्ना अविभक्तनामरूपा सूक्ष्मरूपेणावतिष्ठते; सृष्टिवेलायां तूद्भूतसत्त्वादिगुणा विभक्तनामरूपाऽव्यक्तादिशब्दवाच्या तेजोबन्नादिरूपेण च परिणता लोहितशुक्लकृष्णाकारा चावतिष्ठते।
अत: कारणावस्थाऽजा, कार्यावस्था ज्योतिरुपक्रमेति न विरोध:। मध्वादिवत् - यथेश्वरेणादित्यस्य कारणावस्थायामेकस्यैवावस्थितस्य        कार्यवस्थायां ऋग्यजुस्सामाथर्वप्रतिपाद्यकर्मनिष्पाद्यरसाश्रयतया
वस्वादिदेवताभोग्यत्वाय मधुत्वकल्पनं उदयास्तमयकल्पनं च न विरुध्यते। तदुक्तं मधुविद्यायाम् असौ
वा आदित्यो देवमधु (छां.3.1.1) इत्यारभ्य अथ तत ऊर्ध्वं उदेत्य नैवोदेता नास्तमेतैकल एव
मध्ये स्थाता (छा.3.11.1) इत्यन्तेन। एकल: एकस्वभाव:। अतोऽनेन मन्त्रेण ब्रह्मात्मिकाऽजैवाभिधीयते,
न कापिलतन्त्रसिद्धेति        सिद्धम्।। ग्ख़्
अन्ये त्वस्मिन्मन्त्रे तेजोबन्नलक्षणाऽजैकाऽभिधीयत इति ब्रुवते। ते प्रष्टव्या: किं तेजोबन्नान्येव तेजोबन्नात्मिकाऽजैका उत तेजोबन्नरूपं ब्रह्मैव; किं वा तेजोबन्नकारणभूता काचित् - इति। प्रथमे कल्पे तेजोबन्नानामनेकत्वात् अजामेकाम् इति विरुध्यते। न च वाच्यं तेजोबन्नानामनेकत्वेऽपि त्रिवृत्करणेनैकतापत्तिरिति। त्रिवृत्करणेऽपि बहुत्वानपगमात्, इमास्तिस्रो देवता: (छा.6.3.2) तासां त्रिवृतं त्रिवृतमेकैकां करवाणि (छा.6.3.3) इति प्रत्येकं त्रिवृत्करणोपदेशात्। द्वितीय: कल्पो विकल्प्य: किं तेजोबन्नरूपेण विकृतं ब्रह्मैवाजैका; किंवा स्वरूपेणावस्थितमविकृतमिति। प्रथम: कल्पो
बहुत्वानपायादेव निरस्त:। द्वितीयेऽपि लोहितशुक्लकृष्णाम् (श्वेत.4.5) इति विरुध्यते। स्वरूपेणावस्थितं
ब्रह्म तेजोबन्नलक्षणमिति वक्तुमपि न शक्यते । तृतीये कल्पेऽप्यजाशब्देन तेजोबन्नानि निर्दिश्य तैस्तत्कारणावस्थोपस्थापनीयेत्यास्थेयम्। ततो वरमजाशब्देन तेजोबन्नकारणावस्थाया: श्रुतिसिद्धाया एवाभिधानम्। यत्पुनरस्या: प्रकृतेरजाशब्देन च्छागत्वपरिकल्पनमुपदिश्यत इति; तदप्यसङ्गतम्, निष्प्रयोजनत्वात्। यथा आत्मानं रथिनं विद्धि (कठ.1.3.3) इत्यादिषु ब्रह्मप्राप्त्युपायताख्यापनाय
शरीरादिषु रथादिरूपणं क्रियते; यथा चादित्ये वस्वादीनां भोग्यत्वख्यापनाय मधुत्वकल्पनं क्रियते; तद्वदस्यां प्रकृतौ च्छागत्वपरिकल्पनं क्वोपयुज्यते; न केवलमुपयोगाभाव एव, विरोधश्च; कृत्स्नजगत्कारणभूताया: स्वस्मिन्ननादिकालसम्बद्धानां सर्वेषामेव चेतनानां निखिलसुखदु:खोपभोग
अपवर्गसाधनभूताया: अचेतनाया: अत्यल्पप्रजासर्गकरागन्तुकसङ्गमचेतनविशेषैकरूपात्यल्पप्रयोजन- साधनस्वपरित्यागहेतुभूतस्वसम्बन्धिपरित्यागसमर्थचेतनविशेषरूपच्छागस्वभावख्यापनाय तद्रूपत्वकल्पनं विरुद्धमेव। अजामेकाम् (श्वे.4.5), अजो ह्येक: (श्वे.4.5), अजोऽन्य: (श्वे.4.5) इत्यत्राजाशब्दस्य विरूपार्थकल्पनं च न शोभनम्। सर्वत्र च्छागत्वं परिकल्प्यत इति चेत् जहात्येनां भुक्तभोगामजोऽन्य: (श्वे.4.5) इति विदुष आत्यन्तिकप्रकृतिपरित्यागं कुर्वतोऽनेन वाऽन्येन वा पुनरपि सम्बन्धयोग्यच्छागत्वपरिकल्पनं अत्यन्तविरुद्धम्।। 10।।
इति श्रीशारीरकमीमांसाभाष्ये चमसाधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये संख्योपसंग्रहाधिकरणम्।।3।।
MARKER: sutram beginning
overall_sutram_no:120
sutram_text:न संख्योपसंग्रहादपि नानाभावादितरेकाच्च
sutram_index_string:1-4-11
120.        न संख्योपसंग्रहादपि नानाभावादितरेकाच्च ।। 1-4-11 ।।
वाजसनेयिनस्समामनन्ति यस्मिन्पञ्च पञ्चजना आकाशश्च प्रतिष्ठित:।        तमेवम्मन्य
आत्मानं विद्वान्ब्रह्मामृतोऽमृतम् (बृ.3.4.17) इति। किमयं मन्त्र: कापिलतन्त्रसिद्धतत्त्वप्रतिपादनपर:,
उत        नेति        सन्दिह्यते।        किं        युक्तम्?        तन्त्रसिद्धतत्त्वप्रतिपादनपर        इति        कुत:?
पञ्चशब्दविशेषितात्पञ्चजनशब्दात्पञ्चविंशतितत्त्वप्रतीते:। एतदुक्तं भवति - पञ्चजना: (बृ.6.4.17)
इति समासस्समाहारविषय:। पञ्चानां जनानां समूहा: पञ्चजना:; पञ्चपूल्य इतिवत्। पञ्चजना इति लिङ्गव्यत्ययश्छान्दस:। ते च समूहा: कतीत्यपेक्षायां पञ्चजनशब्दविशेषणेन प्रथमेन पञ्चशब्देन समूहा: पञ्चेति प्रतीयन्ते; यथा पञ्च पञ्चपूल्य इति। अत: पञ्च पञ्चजना: (बृ.64.17) इति
पञ्चविंशतिपदार्थावगतौ ते कतम इत्यपेक्षायां मोक्षाधिकारान्मुमुक्षुभि: ज्ञातव्यतया स्मृतिप्रसिद्धा:
प्रकृत्यादय एव ज्ञायन्ते। मूलप्रकृतिरविकृतिर्महदाद्या: प्रकृतिविकृतयस्सप्त। षोडशकश्च विकारो न प्रकृतिर्न विकृति: पुरुष: (सांख्य.का.) इति हि कापिलानां प्रसिद्धि: अतस्तन्त्रसिद्धतत्त्वप्रतिपादनपर:।
सिद्धान्त:
इति प्राप्ते प्रचक्ष्महे - न सङ्ख्योपसङ्ग्रहादपि - इति पञ्च पञ्चजना: (बृ.6.4.17)
इति पञ्चविंशतिसङ्ख्योपसङ्ग्रहादपि न तन्त्रसिद्धतत्त्वप्रतीति:। कुत:? नानाभावात् - एषां
पञ्चसङ्ख्याविशेषितानां पञ्चजनानां तन्त्रसिद्धेभ्यस्तत्त्वेभ्य: पृथग्भावात् यस्मिन् पञ्च पञ्चजना
आकाशश्च प्रतिष्ठित: (बृ.3.4.17) इत्येतेषां यच्छब्दनिर्दिष्टब्रह्माश्रयतया ब्रह्मात्मकत्वं हि प्रतीयते
तमेवम्मन्य आत्मानं विद्वान्ब्रह्मामृतोऽमृतम् (बृ.3.4.17) इत्यत्र तमिति परामर्शेन यच्छब्दनिर्दिष्टं
ब्रह्मेत्यवगम्यते। अतस्तेभ्य: पृथग्भूता: पञ्चजना इति न तन्त्रसिद्धा एते।        अतिरेकाच्च - तन्त्रसिद्धेभ्यस्तत्त्वेभ्योऽत्र तत्त्वातिरेकोऽपि भवति; यच्छब्दनिर्दिष्ट आत्मा आकाशश्चात्रातिरिच्येते।
अत: तं षड्विंशकमित्याहुस्सप्तविंशमथापरे (मान्त्रिक.उ) इति श्रुतिप्रसिद्धसर्वतत्त्वाश्रयभूतस्सर्वेश्वर:
परमपुरुषोऽत्राभिधीयते । न सङ्ख्योपसङ्ग्रहादपि इत्यपिशब्दस्य पञ्च पञ्चजना: (बृ.6.4.17)
इत्यत्र पञ्चविंशतितत्त्वप्रतिपत्तिरेव न सम्भवतीत्यभिप्राय:। कथम्? पञ्चभिरारब्धसमूहपञ्चकासम्भवात्। न हि तन्त्रसिद्धतत्त्वेषु पञ्चसु पञ्चस्वनुगतं यत्सङ्ख्यानिवेशनिमित्तं जात्याद्यस्ति; न च वाच्यं -
पञ्च कर्मेन्द्रियाणि, पञ्च ज्ञानेन्द्रियाणि, पञ्च महाभूतानि, पञ्च तन्मात्राणि,        अवशिष्टानि पञ्च
- इत्यवान्तरसङ्ख्यानिवेशनिमित्तमस्त्येव इति; आकाशस्य पृथङ्निर्देशेन पञ्चभिरारब्धमहाभूतसमूहासिद्धे:।
अत: पञ्चजना (बृ.6.4.17) इत्ययं समासो न समाहारविषय:; अयं तु दिक्सङ्ख्ये संज्ञायाम्
(अष्टा.2.1.50) इति संज्ञाविषय:; अन्यथा पञ्चजना: इति लिङ्गव्यत्ययश्च। पञ्चजना नाम
केचित्सन्ति; ते च पञ्चसङ्ख्यया विशेष्यन्ते, पञ्च पञ्चजना: इति, सप्तसप्तर्षय इतिवत्।।11।। के पुनस्ते पञ्चजना: इत्यत आह -
MARKER: sutram beginning
overall_sutram_no:121
sutram_text:प्राणादयो वाक्यशेषात्
sutram_index_string:1-4-12
121.        प्राणादयो वाक्यशेषात् ।। 1-4-12 ।।
प्राणस्य प्राणमुत चक्षुषश्चक्षुश्श्रोत्रस्य श्रोत्रमन्नस्यान्नं मनसो ये मनो विदु: (बृ.6-4-18)
इति वाक्यशेषाद्ब्रह्माश्रया: प्राणादय एव पञ्च पञ्चजना: इति विज्ञायन्ते ।।12।।
अथ स्यात् - काण्वानां माध्यन्दिनानां च यस्मिन् पञ्चपञ्चजना: (बृ.6-4-17) इत्ययं
मन्त्रस्समान:, प्राणस्य प्राणम् (बृ.6.4.18) इत्यादिवाक्यशेषे काण्वानामन्नस्य पाठो न विद्यते; तेषां
पञ्च पञ्चजना: प्राणादय इति न शक्यं वक्तुम् - इति; अत्रोत्तरम्।।
MARKER: sutram beginning
overall_sutram_no:122
sutram_text:ज्योतिषैकेषामसत्यन्ने
sutram_index_string:1-4-13
122.        ज्योतिषैकेषामसत्यन्ने ।। 1-4-13 ।।
एकेषां काण्वानां पाठे असत्यन्ने ज्योतिषा पञ्चजना: इन्द्रियाणीति ज्ञायन्ते; तेषां वाक्यशेष:
प्रदर्शनार्थ:। एतदुक्तं भवति यस्मिन् पञ्च पञ्चजना: (बृ.6-4-17) इत्यस्मात्पूर्वस्मिन्मन्त्रे तं देवा ज्योतिषां ज्योतिरायुर्होपासतेऽमृतम् (बृ.6-4-16) इति ज्योतिषां ज्योतिष्ट्वे ब्रह्मण्यभिधीयमाने
ब्रह्माधीनस्वकार्याणि कानिचिज्जोतींषि प्रतिपन्नानि; तानि च विषयाणां प्रकाशकानीन्द्रियाणीति यस्मिन्
पञ्च पञ्चजना: इत्यनिर्धारितविशेषनिर्देशेनावगम्यन्ते - इति । प्राणस्य (बृ.6-4-18) इति
प्राणशब्देन स्पर्शनेन्दियं गृह्यते, वायुसम्बन्धित्वात्स्पर्शनेन्द्रियस्य मुख्यप्राणस्य ज्योतिश्शब्देन प्रदर्शनायोगात्। चक्षुष        इति        चक्षुरिन्द्रियम्,        श्रोत्रस्येति        श्रोत्रेन्द्रियम्,        अन्नस्येति        घ्राणरसनयोस्तन्त्रेणोपादानम्,
अन्नशब्दोदितपृथिवीसम्बन्धित्वाद्घ्राणेन्द्रियमनेन गृह्यते अद्यतेऽनेनेत्यन्नमिति रसनेन्द्रियमपि गृह्यते। मनस
इति मन:। घ्राणरसनयोस्तन्त्रेणोपादानमिति पञ्चत्वमप्यविरुद्धम्। प्रकाशकानि मन:पर्यन्तानीन्द्रियाणि
पञ्चजनशब्दनिर्दिष्टानि तदविरोधाय घ्राणरसनयोस्तन्त्रेणोपादानम्। तदेवम् यस्मिन्पञ्चपञ्चजना आकाशश्च
प्रतिष्ठित: (बृ.6.5.17) इति पञ्चजनशब्दनिर्दिष्टानीन्द्रियाण्याकाशशब्दप्रदर्शितानि महाभूतानि च
ब्रह्मणि प्रतिष्ठितानीति सर्वतत्त्वानां ब्रह्माश्रयत्वप्रतिपादनान्न तन्त्रसिद्धपञ्चविंशतितत्त्वप्रसङ्ग:। अतस्सर्वत्र
वेदान्ते सङ्ख्योपसङ्ग्रहे तदभावे वा न कापिलतन्त्रसिद्धतत्त्वप्रतीतिरिति स्थितम्।।
इति श्रीशारीरकमीमांसाभाष्ये सङ्ख्योपसङ्ग्रहाधिकरणम्।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये कारणत्वाधिकरणम्।।4।।
MARKER: sutram beginning
overall_sutram_no:123
sutram_text:कारणत्वेन चाकाशादिषु यथाव्यपदिष्टोक्ते:
sutram_index_string:1-4-14
123.        कारणत्वेन चाकाशादिषु यथाव्यपदिष्टोक्ते: ।। 1-4-14 ।।
पुन:प्रधानकारणवादी प्रत्यवतिष्ठते - न वेदान्तेष्वेकस्मात्सृष्टिराम्नायत इति जगतो ब्रह्मैककारणत्वं न युज्यते वक्तुम्। तथा हि सदेव सोम्येदमग्र आसीत् (छा.6.2.1) इति सत्पूर्विका सृष्टिराम्नायते;
असद्वा इदमग्र आसीत् (तै.आ.7) इत्यसत्पूर्विका च; अन्यत्र असदेवेमग्र आसीत् । तत्सदासीत्।
। तत्समभवत् (छा.3.19.1) इति च। अतो वेदान्तेषु स्रष्टुरव्यवस्थितेर्जगतो ब्रह्मैककारणत्वं न निश्चेतुं शक्यम्; प्रत्युत प्रधानकारणत्वमेव निश्चेतुं शक्यते तद्धेदं तर्ह्यव्याकृतमासीत् (बृ.3.5.7)
इत्यव्याकृते प्रधाने जगत: प्रलयमभिधाय तन्नामरूपाभ्यां व्याक्रियत (बृ.3.4.7) इत्यव्याकृतादेव जगतस्सृष्टिश्चाभिधीयते। अव्याकृतं ह्यव्यक्तम्, नामरूपाभ्यां न व्याक्रियते - न व्यज्यत इत्यर्थ:।
अव्यक्तं प्रधानमेव। अस्य च स्वरूपनित्यत्वेन परिणामाश्रयत्वेन च जगत्कारणवादिवाक्यगतौ सदसच्छब्दौ ब्रह्मणीवास्मिन्न विरोत्स्येते । एवमव्याकृतकारणत्वे निश्चिते सतीक्षणादय: कारणगतास्सृष्ट्यौन्मुख्याभिप्रायेण योजयितव्या:। ब्रह्मात्मशब्दावपि बृहत्त्वव्यापित्वाभ्यां प्रधान एव
वर्तेते। अत: स्मृतिन्यायप्रसिद्धं प्रधानमेव जगत्कारणं वेदान्तवाक्यै: प्रतिपाद्यते।।
सिद्धान्त:
इति प्राप्ते प्रचक्ष्महे - कारणत्वेन चाकाशादिषु यथाव्यपदिष्टोक्ते: - चशब्दस्तुशब्दार्थे; सर्वज्ञात्सर्वेश्वरात्सत्यसङ्कल्पान्निरस्तनिखिलदोषगन्धात् परस्माद्ब्रह्मण एव जगदुत्पद्यत इति निश्चेतुं
शक्यते। कुत:? आकाशादिषु कारणत्वेन यथाव्यपदिष्टस्योक्ते: - सर्वज्ञत्वादिविशिष्टत्वेन; जन्माद्यस्य यत: (ब्र.सू.1.1.2) इत्येवमादिषु प्रतिपादितं ब्रह्म यथाव्यपदिष्टमित्युच्यते, तस्यैकस्यैवाकाशादिषु कारणत्वेनोक्ते:। तस्माद्वा एतस्मादात्मन आकाशस्सम्भूत: (तै.आ.1) तत्तेजोऽसृजत (छा.6.2.3)
इत्यादिषु सर्वज्ञं ब्रह्मैव कारणत्वेनोच्यते। तथाहि सत्यं ज्ञानमनन्तं ब्रह्म (तै.आन.1) सोऽश्नुते सर्वान्कामान् सह ब्रह्मणा विपश्चिता (तै.आन.1) इति प्रकृतं विपश्चिदेव ब्रह्म तस्माद्वा एतस्मात् (तै.आन.1) इति परामृश्यते। तथा तदैक्षत बहु स्याम् (छा.6-2-3) इति निर्दिष्टं सर्वज्ञं ब्रह्मैव तत्तेऽजोऽसृजत (छा.6.2.3) इति परामृश्यते। एवं सर्वत्र सृष्टिवाक्येषु द्रष्टव्यम्। अतो ब्रह्मैककारणं जगदिति निश्चीयते ।। 14 ।।
ननु असद्वा इदमग्र आसीत् (तै.आन.7.1) इत्यसदेव कारणत्वेन व्यपदिश्यते; तत्कथमिव सर्वज्ञस्य सत्यसङ्कल्पस्य ब्रह्मण एव कारणत्वं निश्चीयत इत्यत आह -
MARKER: sutram beginning
overall_sutram_no:124
sutram_text:समाकर्षात्
sutram_index_string:1-4-15
124.        समाकर्षात् ।। 1-4-15 ।।
असद्वा इदमग्र आसीत् (तै.आन.7-1) इत्यत्रापि विपश्चिदानन्दमयं सत्यसङ्कल्पं ब्रह्मैव समाकृष्यते। कथम्? तस्माद्वा एतस्माद्विज्ञानमयात्। अन्योऽन्तर आत्माऽनन्दमय: (तै.आन.5) सोऽकामयत। बहु स्यां प्रजायेयेति (तै.आन.6) इदं सर्वमसृजत। यदिदं किञ्च। तत्सृष्ट्वा। तदेवानुप्राविशत्। तदनुप्रविश्य सच्चत्यच्चाभवत् (तै.आन.6) इत्यादिना ब्राह्मणेनाऽनन्दमयं ब्रह्म सत्यसङ्कल्पं सर्वस्य स्रष्टृ सर्वानुप्रवेशेन सर्वात्मभूतमभिधाय तदप्येषश्लोको भवति (तै.आन.6)
इत्युक्तस्यार्थस्य सर्वस्य साक्षित्वेनोदाहृतोऽयं श्लोक: असद्वा इदमग्र आसीत् (तै.आन.7) इति। तथोत्तरत्र  भीषाऽस्माद्वात:पवते  (तै.आन.8)  इत्यादिना  तदेव  ब्रह्म  समाकृष्य  सर्वस्य
प्रशासितृत्वनिरतिशयानन्दत्वादयोऽभिधीयन्ते। अतोऽयं मन्त्रस्तद्विषय एव। तदानीं नामरूपविभागाभावेन तत्सबन्धितयाऽस्तित्वाभावाद् ब्रह्मैवासच्छब्देनोच्यते। असदेवेदमग्र आसीत् (छा.3.19.1) इत्यत्राप्ययमेव निर्वाह:। यदुक्तं तद्धेदं तर्ह्यव्याकृतमासीत् (बृृ.3.4.7) इति प्रधानमेव जगत्कारणत्वेनाभिधीयत इति; नेत्युच्यते, तत्राप्यव्याकृतशब्देनाव्याकृतशरीरं ब्रह्मैवाभिधीयते स एष इह प्रविष्ट आनखाग्रेभ्य:
पश्यंश्चक्षु: शृण्वञ्श्रोत्रं मन्वानो मन आत्मेत्येवोपासीत (बृ.3.4.7) इत्यत्र स एष: (बृह.3.4.7)
इति तच्छब्देनाव्याकृतशब्दनिर्दष्टस्यान्त:प्रविश्य प्रशासितृत्वेनानुत्कर्षात्, तत्सृष्ट्वा तदेवानुप्राविशत्
अनेन जीवेनाऽत्मनाऽनुप्रविश्य नामरूपे व्याकरवाणि (छा.6.3.2) इति स्रष्टुस्सर्वज्ञस्य परस्य
ब्रह्मण:        कार्यानुप्रवेशनामरूपव्याकरणप्रसिद्धेश्च।        अन्त:        प्रविष्टश्शास्ता        जनानां  सर्वात्मा
(तै.उ.आ.3.11.10) इति नियमनार्थत्वादनुप्रवेशस्य प्रधानस्याचेतनस्यैवंरूपोऽनुप्रवेशो न सम्भवति।
अत: अव्याकृतम् - अव्याकृतशरीरं ब्रह्म तन्नामरूपाभ्यां व्याक्रियत (बृह.3-4-7) इति तदेवाविभक्तनामरूपं ब्रह्म सर्वज्ञं सत्यसङ्कल्पं स्वेनैव विभक्तनामरूपं स्वयमेव व्याक्रियतेत्युच्यते। एवं च सति ईक्षणादयो मुख्या एव भवन्ति। ब्रह्मात्मशब्दावपि निरतिशयबृहत्त्वनियमनार्थव्यापित्वाभावेन
प्रधाने न कथंचिदुपपद्येते। अतो ब्रह्मैककारणं जगदिति स्थितम् ।। 15 ।।
इति श्रीशारीरकमीमांसाभाष्ये कारणत्वाधिकरणम् ।। 4 ।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये जगद्वाचित्वाधिकरणम् ।। 5 ।।
MARKER: sutram beginning
overall_sutram_no:125
sutram_text:जगद्वाचित्वात्
sutram_index_string:1-4-16
125.        जगद्वाचित्वात् ।। 1-4-16 ।।
पुनरपि साङ्ख्य: प्रत्यवतिष्ठते यद्यपि वेदान्तवाक्यानि चेतनं जगत्कारणत्वेन प्रतिपादयन्ति, तथापि तन्त्रसिद्धप्रधानपुरुषातिरिक्तं वस्तु जगत्कारणं वेद्यतया न तेभ्य: प्रतीयते। तथाहि भोक्तारमेव
पुरुषं कारणं वेद्यतयाऽधीयते कौषीतकिनो बालाक्यजातशत्रुसंवादे ब्रह्म ते ब्रवाणि (कौषी.4.18)
इत्युपक्रम्य यो वै बालाक एतेषां पुरुषाणां कर्ता यस्य वैतत्कर्म स वै वेदितव्य:  (कौषी.4.18)
इति । उपक्रमे वक्तव्यतया बालाकिनोपक्षिप्तं ब्रह्माजानते तस्मा एवाजातशत्रुणा स वै वेदितव्य:
(कौषी.4.18) इति ब्रह्मोपदिश्यते। यस्य वैतत्कर्म (कौषी.4.18) इति कर्मसम्बन्धात्प्रकृत्यध्यक्षो
भोक्ता पुरुषो वेदितव्यतयोपदिष्टं ब्रह्मेति निश्चीयते, नार्थान्तरम्, तस्य कर्मसम्बन्धानभ्युपगमात्। कर्म च पुण्यापुण्यलक्षणं क्षेत्रज्ञस्यैव सम्भवति। न च वाच्यम् - क्रियत इति कर्मेति व्युत्पत्त्या
प्रत्त्यक्षादिप्रमाणोपस्थापितं जगदेतत्कर्मेति निर्दिश्यते, यस्यैतत्कृत्स्नं जगत्कर्म, स वेदितव्य इति क्षेत्रज्ञादर्थान्तरमेव प्रतीयते - इति; यो वै बालाके एतेषां पुरुषाणां कर्ता यस्य वैतत्कर्म (कौषी.4.18) इति पृथङ्निर्देशवैयर्थ्यात्, कर्मशब्दस्य च लोकवेदयो: पुण्यपापरूप एव कर्मणि
प्रसिद्धे:। तत्तद्भोक्तृकर्मनिमित्तत्वाज्जगदुत्पत्तेरेतेषां पुरुषाणां कर्तेति च भोक्तुरेवोपपद्यते। तदयमर्थ: - एतेषामादित्यमण्डलाद्यधिकरणानां क्षेत्रज्ञभोग्यभोगोपकरणभूतानां पुरुषाणां य: कारणभूत:, एतत्कारणभावहेतुभूतं
पुण्यापुण्यलक्षणं च कर्म यस्य, स वेदितव्य: - तत्स्वरूपं प्रकृतेर्विविक्तं वेदितव्यम् इति । तथोत्तरत्र तौ ह सुप्तं पुरुषमीयतु: तं यष्टिना चिक्षेप (कौषी.4.18) इति सुप्तपुरुषगमनयष्टिघातोत्थापनादीनि च भोक्तृप्रतिपादन एव लिङ्गानि। तथोपरिष्टादपि भोक्तैव प्रतिपाद्यते तद्यथा श्रेष्ठी स्वैर्भुङ्क्ते यथा
वा स्वाश्श्रेष्ठिनं भुञ्जन्त्येवमेवैष प्रज्ञात्मैतैरात्मभिर्भुङ्क्ते एवमेवैत आत्मान एनं भुञ्जन्ति (कौषी.4.20) इति। तथा क्वैष एतद्बालके पुरुषोऽशयिष्ट क्व वा एतदभूत्कुत एतदायात् (कौषी.4-18) इति पृष्टमर्थमजानते तस्मै स्वयमेवाजातशत्रुरुवाच हिता नाम नाड्यस्तासु तदा
भवति यदा सुप्तस्स्वप्नं न कथंचन पश्यत्यथास्मिन्प्राण एवैकधा भवति तदैनं वाक्सर्वैर्नामभिस्सहाप्येति
मनस्सर्वैर्ध्यानैस्सहाप्येति स यदा प्रतिबुध्यते यथाग्नेर्ज्वलतस्सर्वा दिशो विस्फुलिङ्गा विप्रतिष्ठेरन्नेवमेवैतस्मादात्मन: प्राणा यथायतनं विप्रतिष्ठन्ते प्राणेभ्यो देवा देवेभ्यो लोका: (कौषी.4.19) इति सुषुप्त्याधारतया स्वप्नसुषुप्तिजागरितावस्थासु वर्तमानं वागादिकरणाप्ययोद्गमस्थानमेव जीवात्मानं अथास्मिन् प्राण एवैकधा भवति (कौषी.4.19) इत्युक्तवान्।  अस्मिन् जीवात्मनि
प्राणभृत्त्वनिबन्धनोऽयं प्राणशब्द: स यदा प्रतिबुध्यते (कौषी.4.19) इति प्राणशब्दनिर्दिष्टस्य
प्रबोधश्रवणात् मुख्यप्राणस्येश्वरस्य च सुषुप्तिप्रबोधयोरसम्भवात्। अथवा अस्मिन्प्राणे (कौषी.4.19)
इति व्यधिकरणे सप्तम्यौ,        अस्मिन्नात्मनि वर्तमाने प्राण एवैकधा भवति वागादिकरणग्राम इति।
प्राणशब्दस्य मुख्यप्राणपरत्वेऽपि जीव एवास्मिन्प्रकरणे प्रतिपाद्यते, स्वत: प्राणस्य जीवोपकरणत्वात्।
अतो वक्तव्यतयोपक्रान्तं ब्रह्म पुरुष एवेति तद्व्यतिरिक्तेश्वरासिद्धि:। कारणगताश्चेक्षणादयश्चेतनधर्मा
अस्मिन्नेवोपपद्यन्त इत्येतदधिष्ठितं प्रधानमेव जगत्कारणम्।।
सिद्धान्त:
इति प्राप्ते प्रचक्ष्महे - जगद्वाचित्वात् - अत्र पुण्यापुण्यपरवश: क्षुद्र: क्षेत्रज्ञस्स्वस्मिन्,
प्रकृतिधर्माध्यासेन तत्परिणामहेतुभूत: पुरुषो नाभिधीयते; अपितु निरस्तसमस्ताविद्यादि-दोषगन्ध:
अनवधिकातिशयासङ्ख्येयकल्याणगुणनिधिर्निखिलजगदेककारणभूत: पुरुषोत्तमोऽभिधीयते। कुत:? यस्य
वैतत्कर्म (कौषी.4.18) इत्यत्रैतच्छब्दान्वितस्य कर्मशब्दस्य परमपुरुषकार्यभूतजगद्वाचित्वात्। एतच्छब्दो ह्यर्थप्रकरणादिभिरसङ्कुचित- वृत्तिरविशेषेण प्रत्यक्षादिप्रमाणोपस्थापितनिखिलचिदचिन्मिश्रजगद्विषय:। न च पुण्यापुण्यलक्षणं कर्मात्र कर्मशब्दाभिधेयं ब्रह्म ते ब्रवाणि (कौषी.4.18) इत्युपक्रम्य ब्रह्मत्वेन
बालाकिना निर्दिष्टानामादित्यमण्डलाद्यधिकरणानां पुरुषाणामब्रह्मत्वेन मृषा वै खलु मा संवादयिष्ठा:
(कौषी.4.18) इति तमब्रह्मवादिनमपोद्य तेनाविदितब्रह्मज्ञानायाजातशत्रुणेदं वाक्यमवतारितं यो वै
बालाके (कौषी.4.17) इत्यादि। पुण्यापुण्यलक्षणकर्मसम्बन्धिन आदित्याद्यधिकरणास्तत्सजातीयाश्च
पुरुषास्तेनैव विदिता इति तदविदितपुरुषविशेषज्ञापनपरोऽयं कर्मशब्दो न पुण्यापुण्यमात्रवाची; कर्ममात्रवाची
वा; अपि तु कृत्स्नस्य जगत: कार्यत्ववाची। एवमेव खल्वविदितोऽर्थ उपदिष्टो भवति। पुरुषस्य कर्मसम्बन्धोपलक्षितस्वाभाविकस्वरूपस्याज्ञातस्य वेदितव्यत्वोपदेशे च लक्षणा, कर्मसम्बन्धमात्रस्यैव
वेदितव्यस्वरूपलक्षणत्वाद्यस्य कर्म च वेदितव्य इत्येतावतैव तत्सिद्धे;, यस्य वैतत्कर्म (कौषी.4.18)
इत्येतच्छब्दवैयर्थ्यं च। य एतेषां कर्त्ता यस्य वैतत्कर्म (कौषी.4.18) इति पृथङ्निर्देशस्य चायमभिप्राय: - ये त्वया ब्रह्मत्वेन निर्दिष्टा: पुरुषा: तेषां य: कर्त्ता, ते यत्कार्यभूता:, किं विशिष्याभिधीयते, कृत्स्नं जगद्यस्य कार्यम्, उत्कृष्टा अपकृष्टाश्चेतना अचेतनाश्च सर्वे पदार्था यत्कार्यत्वे तुल्या:, स परमकारणभूत: पुरुषोत्तमो वेदितव्य: - इति। जगदुत्पत्तेर्जीवकर्मनिबन्धनत्वेऽपि न जीवस्स्वभोग्यभोगोपकरणादे: स्वयमुत्पादक:, अपि तु स्वकर्मानुगुण्येनेश्वरसृष्टं सर्वं भुङ्क्ते; अतो न तस्य पुरुषान्प्रति कृर्तृत्वमुपपद्यते। अतस्सर्ववेदान्तेषु परमकारणतया प्रसिद्धं परं ब्रह्मैवात्र
वेदितव्यतयोपदिश्यते ।। 16।।
MARKER: sutram beginning
overall_sutram_no:126
sutram_text:जीवमुख्यप्राणलिङ्गान्नेति चेत्तद्व्याख्यातम्
sutram_index_string:1-4-17
126.        जीवमुख्यप्राणलिङ्गान्नेति चेत्तद्व्याख्यातम् ।। 1-4-17 ।।
अथ यदुक्तम् - जीवलिङ्गान्मुख्यप्राणसंङ्कीर्तनाच्च - लिङ्गात् भोक्तैवास्मिन्प्रकरणे प्रतिपाद्यते, न परमात्मा - इति; तद्व्याख्यातम् - तस्य निर्वाह: प्रतर्दनविद्यायामभिहित:। एतदुक्तं भवति - यत्रोपक्रमोपसंहारपर्यालोचनया ब्रह्मपरं वाक्यमिति निश्चितम्, तत्रान्यलिङ्गानि तदनुरोधेन वर्णनीयानीति तत्र प्रतिपादितम्। अत्राप्युपक्रमे ब्रह्म ते ब्रवाणि (कौषी.4.18) इति ब्रह्मोपक्षिप्तम्, मध्ये च यस्य चैतत्कर्म (कौषी.4.18) इति निर्दिष्टं न पुरुषमात्रम्, अपि तु निखिलजगदेककारणं ब्रह्मैवेत्युक्तम्।
उपसंहारे च सर्वान्पाप्मनोऽपहत्य सर्वेषां च भूतानां श्रैष्ठ्यं स्वाराज्यमाधिपत्यं पर्येति य एवं
वेद (कौषी.4-20) इति ब्रह्मोपासनैकान्तं सर्वपापोपहतिपूर्वकं स्वाराज्यं च फलं श्रुतम्; अतोऽस्य
वाक्यस्य ब्रह्मपरत्वनिश्चयेन जीवमुख्यप्राणलिङ्गान्यपि तत्परतया वर्णनीयानि - इति। प्रातर्दने ह्युपासात्रैविध्येन जीवमुख्यप्राणलिङ्गानां ब्रह्मपरत्वमुक्तम्; अत्रापि अथास्मिन्प्राण एवैकधा भवति (कौषी.4.19) इति सामानाधिकरण्यसम्भवे वैयधिकरण्यसमाश्रयणायोगाद्ब्रह्मण्येव प्राणशब्दप्रयोगनिश्चयेन च प्राणशरीरकब्रह्मोपासनार्थं प्राणसङ्कीर्तनं लिङ्गं युज्यते ।।17।।
जीवलिङ्गानां पुन: कथं ब्रह्मपरत्वमित्यत्राह -
MARKER: sutram beginning
overall_sutram_no:127
sutram_text:अन्यार्थं तु जैमिनि: प्रश्नव्याख्यानाभ्यामपि चैवमेके
sutram_index_string:1-4-18
127.        अन्यार्थं तु जैमिनि: प्रश्नव्याख्यानाभ्यामपि चैवमेके ।। 1-4-18 ।।
तु शब्दो जीवसङ्कीर्तनेन वाक्यस्य तत्परत्वसम्भावनाव्यावृत्त्यर्थ:। अन्यार्थं जीवसङ्कीर्तनं जीवातिरिक्तब्रह्मस्वरूपप्रतिबोधनार्थमिति जैमिनिराचार्यो मन्यते। कुत:? प्रश्नव्याख्यानाभ्याम्। प्रश्नस्तावत् तौ  ह  सुप्तं  पुरुषमाजग्मतु:  (कौषी.4.18)  इत्यादिना  सुप्तस्य  प्रबुद्धप्राणस्यैव
प्राणनामभिरामन्त्रणाश्रवणयष्टिघातोत्थापनाभ्यां  प्राणादिव्यतिरिक्तं  जीवं  प्रतिबोध्य
पुनर्जीवव्यतिरिक्तब्रह्मप्रतिबोधनपरो दृश्यते क्वैष एतद्बालाके! पुरुषोऽशयिष्ट क्व वा एतदभूत्कुत एतदागात् (कौषी.4.18) इति। व्याख्यानमपि यदा सुप्तस्स्वप्नं न कथञ्चन पश्यत्यथास्मिन्प्राण एवैकधा भवति एतस्मादात्मन: प्राणा यथायतनं विप्रतिष्ठन्ते प्राणेभ्यो देवा देवेभ्यो लोका: (कौषी.4.19) इति जीवादर्थान्तरभूतपरमात्मपरमेव। सुषुप्तस्य हि जीवस्य यत्रोषितस्य जागरितस्वप्नदशासम्बन्धि विचित्रसुखदु:खानुभवकालुष्यविरहेण संप्रसन्नस्य स्वस्थतापत्ति:, पुनरप्यस्य यस्माद्भोगाय निष्क्रमणम्, सोऽयं परमात्मा। तथाहि सता सोम्य तदा सम्पन्नो भवति (छा.6.8.1)
प्राज्ञेनाऽत्मना सम्पिरष्वक्तो न बाह्यं किञ्चन वेद नान्तरम् (बृ.6.3.21) इति सुषुप्त्याधारतया
प्रसिद्धो  जीवादर्थान्तरभूत:  प्राज्ञ:  परमात्मा।  अत:  प्रश्नप्रतिवचनाभ्यां  जीवसङ्कीर्तनं
जीवादर्थान्तरभूतपरमात्मप्रतिपादनार्थमिति निश्चीयते। यदुक्तं प्रश्नव्याख्याने जीवपरे सुषुप्तिस्थानं च नाड्य एव, करणग्रामश्च प्राणशब्दनिर्दिष्टे जीव एवैकधा भवति - इति; तदयुक्तम्, नाडीनां स्वप्नस्थानत्वात्, उक्तरीत्या ब्रह्मण एव सुषुप्तिस्थानत्वाच्च। प्राणशब्दनिर्दिष्टे ब्रह्मण्येव जीवस्य तदुपकरणभूतवागादिकरणग्रामस्य चैकतापत्तिविभागवचनाच्च।  अपिचैवमेके - वाजसनेयिनोऽस्मिन्नेव
बालाक्यजातशत्रुसंवादे सुषुप्ताद्विज्ञानमयाद्भेदेन तदाश्रयभूतं परमात्मानमामनन्ति य एष विज्ञानमय:
पुरुष: क्वैष तदाऽभूत्कुत एतदागात् (बृ.4-1-16), यत्रैष एतत्सुप्तोऽभूद्य एष विज्ञानमय:
पुरुषस्तदैतेषां प्राणानां विज्ञानेन विज्ञानमादाय य एषोऽन्तर्हदय आकाशस्तस्मिञ्च्छेते (बृ.4.1.17)
इति। आकाशशब्दश्च परमात्मनि प्रसिद्ध: दहरोऽस्मिन्नन्तर आकाश: (छा.8-1-1) इति। अतोऽत्र जीवसङ्कीर्तनं तस्मादर्थान्तरभूतस्य प्राज्ञस्य परस्य ब्रह्मण: प्रतिबोधनार्थमित्यवगम्यते। तस्मादस्मिन्वाक्ये
पुरुषादर्थान्तरभूतस्य        निखिलजगत्कारणस्य परस्यैव ब्रह्मणो वेदितव्यतयाऽभिधानान्न तन्त्रसिद्धस्य
पुरुषस्य तदधिष्ठितस्य वा प्रधानस्य कारणत्वं क्वचिदपि वेदान्ते प्रतीयत इति स्थितम्।। 18।।
इति श्रीशारीरकमीमांसाभाष्ये जगद्वाचित्वाधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये वाक्यान्वयाधिकरणम्।।6।।
MARKER: sutram beginning
overall_sutram_no:128
sutram_text:वाक्यान्वयात्
sutram_index_string:1-4-19
128.        वाक्यान्वयात् ।। 1-4-19 ।।
अत्रापि कापिलतन्त्रसिद्धपुरुषतत्त्वावेदनपरं वाक्यं क्वचिद्दृश्यत इति तदतिरिक्त ईश्वरो नाम न कश्चित्सम्भवतीत्याशङ्क्य निराकरोति। बृहदारण्यके मैत्रेयीब्राह्मणे श्रूयते - न वा अरे पत्यु: कामाय पति: प्रियो भवति (बृ.6.5.6) इत्यारभ्य - न वा अरे सर्वस्य कामाय सर्वं प्रियं
भवति आत्मनस्तु कामाय सर्वं प्रियं भवति । आत्मा वा अरे द्रष्टव्यश्श्रोतव्यो मन्तव्यो निदिध्यासितव्य: मैत्रेय्यात्मनि खल्वरे दृष्टे श्रुते मते विज्ञाते इदं सर्वं विदितम् (बृ.6.5.6) इति। तत्र संशय: - किमस्मिन्वाक्ये द्रष्टव्यतयोपदिश्यमानस्तन्त्रसिद्ध: पुरुष: एव? अथवा सर्वज्ञस्सत्यसङ्कल्पस्सर्वेश्वर:? इति। किं युक्तम्? पुरुष इति। कुत:? आदिमध्यावसानेषु पुरुषस्यैव
प्रतीते:। उपक्रमे तावत्पतिजायापुत्रवित्तपश्वादिप्रियत्वयोगात् जीवात्मैव प्रतीयते, मध्येऽपि विज्ञानघन एवैतेभ्यो भूतेभ्यस्समुत्थाय तान्येवानुविनश्यति न प्रेत्य संज्ञाऽस्ति (बृ.4.4.12) इत्युत्पत्तिविनाशयोगात्स एवावगम्यते; तथाऽन्ते च विज्ञातारमरे केन विजानीयात् (बृ-6-5-15) इति स एव ज्ञाता क्षेत्रज्ञ एव प्रतीयते, नेश्वर:। अतस्तन्त्रसिद्धपुरुषप्रतिपादनपरमिदं वाक्यमिति निश्चीयते। ननु अमृतत्वस्य तु नाशाऽस्ति वित्तेन (बृ.6.5.6) इत्युपक्रमामृतत्वप्राप्त्युपायोपदेशपरमिदं वाक्यमित्यवगम्यते। तत्कथं
पुरुषप्रतिपादनपरत्वमस्य वाक्यस्य; तदुच्यते - अत एव ह्यत्र पुरुषप्रतिपादनम्। तन्त्रे ह्यचिद्धर्माध्यासवियुक्तपुरुषस्वरूपयाथात्म्यविज्ञानमेवामृतत्वहेतुत्वेनोच्यते। अतो जीवात्मन: प्रकृतिवियुक्तं स्वरूपमिहामृतत्वाय आत्मा वा अरे द्रष्टव्य: (बृ.6.5.6) इत्यादिनोपदिश्यते। सर्वेषामात्मनां
प्रकृतिवियुक्तं स्वरूपमेकरूपं एकमिति स्वात्मयाथात्म्यविज्ञानेन सर्व एवात्मानो विदिता भवन्तीत्यात्मविज्ञानेन सर्वविज्ञानमुपपन्नम्; देवादिस्थावरान्तेषु सर्वेषु भूतेष्वात्मस्वरूपस्य ज्ञानैकप्रकारत्वात्। इदं सर्वं यदयमात्मा (बृ.6.5.7) इत्यैकात्म्योपदेश:; देवाद्याकाराणामनात्माकारत्वात् सर्वं तं परादात् (बृ.6- 5-7) इत्यादिनाऽन्यत्वनिषेधश्च यत्र हि द्वैतमिव भवति (बृ.6.5.15) इति च नानात्वनिषेधेनैकस्वरूपे ह्यात्मनि देवादिप्रकृतिपरिणामभेदेन नानात्वं मिथ्येत्युच्यते; तस्य ह वा एतस्य महतो भूतस्य निश्श्वसिमेतद्यदृग्वेद: (बृ.6.5.11) इत्याद्यपि प्रकृतेरधिष्ठातृत्वेन पुरुषनिमित्तत्वाज्जगदुत्पत्तेरुपपद्यते। एवमस्मिन्वाक्ये पुरुषपरे निश्चिते सति तदैकार्थ्यात्सर्वे वेदान्तास्तन्त्रसिद्धं पुरुषमेवाभिदधतीति तदधिष्ठाता
प्रकृतिरेव जगदुपादानम्, नेश्वर:- इति।
सिद्धान्त:
एवं प्राप्ते प्रचक्ष्महे - वाक्यान्वयात् - इति। सर्वेश्वर एवास्मिन्वाक्ये प्रतीयते; कुत:? एवमेव हि वाक्यावयवानामन्योन्यान्वयस्समञ्जसो भवति। अमृतत्वस्य तु नाशाऽस्ति वित्तेन (बृ.6.5.3)
इति याज्ञवल्यक्येनाभिहिते येनाहं नामृता स्यां किमहं तेन कुर्यां तदेव भगवान्वेद तदेव मे ब्रूहि (बृ.6.5.4) इत्यमृतत्वानुपायतया वित्ताद्यनादरेणामृतत्वप्राप्त्युपायमेव प्रार्थयमानायै मैत्रेय्यै तदुपायतया द्रष्टव्यत्वेनोपदिष्टोऽयमात्मा परमात्मैव तमेव विदित्वाऽतिमृत्युमेति (श्वे.3.8) तमेवं विद्वानमृत इह
भवति नान्य: पन्था: (पु.सू.) इत्यादिभिरमृतत्वस्य परमपुरुषवेदनैकोपायतया प्रतिपादनात्।
परमपुरुषविभूतिभूतस्य प्राप्तुरात्मनस्स्वरूपयाथात्म्यं अपवर्गसाधनपरमपुरुषवेदनोपयोगितयाऽवगन्तव्यम्; न स्वत एवोपायत्वेन। अतोऽत्र परमात्मैवामृतत्वोपायतया द्रष्टव्य: (बृ.6.5.6) इत्यादिनोपदिश्यते। तथा तस्य ह वा एतस्य महतो भूतस्य निश्श्वसिमेतद्यदृग्वेद: (बृ.6.5.11) इत्यादिना कृत्स्नस्य जगत: कारणत्वमुच्यमानं परमपुरुषादन्यस्य कर्मपरवशस्य मुक्तस्य निर्व्यापारस्य च पुरुषमात्रस्य न सम्भवति। तथा आत्मनो वा अरे दर्शनेन (बृ.4.4.5) इत्यादिना एकविज्ञानेन सर्वविज्ञानमभिधीयमानं सर्वात्मभूते परमात्मन्येवावकल्पते। यत्त्वेतदेकरूपत्वादात्मनामेकात्मविज्ञानेन सर्वात्मविज्ञानमुच्यत इति; तदयुक्तम्; अचेतनप्रपञ्चज्ञानाभावेन सर्वविज्ञानाभावात्। प्रतिज्ञोपपादनाय च इदं ब्रह्मेदं क्षत्रम् (बृ.6.5.7) इत्युपक्रम्य इदं सर्वं यदयमात्मा (बृ.6.5.7) इति प्रत्यक्षादिसिद्धं चिदिचिन्मिश्रं प्रपञ्चं
इदम् इति निर्दिश्य एतदयमात्मा इत्यैकात्म्योपदेशश्च परमात्मन एवोपपद्यते। नहीदंशब्दवाच्यं चिदचिन्मिश्रं जगत्पुरुषेणाचित्संसृष्टेन  तद्वियुक्तेन स्वरूपेण वाऽवस्थितेन चैक्यमुपगच्छति। अत एव
सर्वं तं परादाद्योऽन्यत्राऽत्मनस्सर्वं वेद (बृ.6.5.7) इति व्यतिरिक्तत्वेन सर्ववेदननिन्दा च; तथा
प्रथमे च मैत्रेयीब्राह्मणे महद्भूतमनन्तमपारम् (बृ.4.4.12) इति श्रुता महत्त्वादयो गुणा: परमात्मन एव सम्भवन्ति। अतस्स एवात्र प्रतिपाद्यते। यत्तूक्तं पतिजायापुत्रवित्तपश्वादिप्रियान्वयिनो जीवात्मन
उपक्रमे त्वन्वेष्टव्यतया प्रतिपादनात्तद्विषयमेवेदं वाक्यमिति; तदयुक्तम्, आत्मनस्तु कामाय (बृ.6.5.6)
इत्यात्मशब्देन जीवात्मसंशब्दने तस्य आत्मा वा अरे द्रष्टव्य: (बृ.6.5.6) इत्यनेनानन्वयप्रसङ्गात्।
आत्मा वा अरे द्रष्टव्य: (बृ. 6.5.6) इत्यात्मनो द्रष्टव्यत्वोपयोगितया आत्मनस्तु कामाय (बृ.6.5.6) इत्युपदिष्टमिति प्रतीयते। आत्मनस्तु कामाय - आत्मन: कामसम्पत्तये; काम्यन्त इति कामा:; आत्मन इष्टसम्पत्तय इति यावत्। न च - जीवात्मन:  इष्टसम्पत्तये पत्यादय: प्रिया
भवन्ति - इत्युक्ते सति तस्य जीवस्य स्वरूपमन्वेष्टव्यं भवति। प्रियमेव ह्यन्वेष्टव्यम्; नतु प्रियं प्रति
शेषिण: प्रियवियुक्तं स्वरूपम्। यस्मादात्मन इष्टसम्पत्तये पत्यादय: प्रिया भवन्ति, तस्मात्पत्यादिप्रियं
परित्यज्य तद्वियुक्तमात्मस्वरूपमन्वेष्टव्यमित्यसङ्गतं भवति। प्रत्युत न पत्यादिशेषतया पत्यादीनां प्रियत्वम्; अपित्वात्मनश्शेषतया पत्यादीनां प्रियत्वमित्युक्ते स्वशेषतया त एवोपादेयास्स्यु:। आत्मनस्तु कामाय सर्वं प्रियं भवति (बृ.6.5.6) इत्यस्य परेणानन्वये वाक्यभेद: प्रसज्यते। अभ्युपगम्यमानेऽपि
वाक्यभेदे पूर्ववाक्यस्य न किञ्चित्प्रयोजनं दृश्यते। अत: पत्यादि सर्वं प्रियं परित्यज्यात्मन एवान्वेष्ठव्यत्वं यथा प्रतीयते, तथा वाक्यार्थो वर्णनीय:; सोऽयमुच्यते - अमृतत्वस्य तु नाशाऽस्ति वित्तेन (बृृ.6.5.3) इति वित्तादीनां नित्यनिर्दोषनिरतिशयानन्दरूपामृतत्वप्राप्त्यनुपायतामुक्त्वा वित्तपुत्रपतिजायादीनां सातिशयदु:खमिश्रकादाचित्कप्रियत्वमनुभूयमानं न पत्यादिस्वरूपप्रयुक्तम्, अपितु निरतिशयानन्दस्स्वभावपरमात्मप्रयुक्तम्। अतो य एव स्वयं निरतिशयानन्दस्सन्नन्येषामपि प्रियत्वलेशास्पदत्वमापादयति, स परमात्मैव द्रष्टव्य इत्युपदिश्यते। तदयमर्थ: - न वा अरे पत्यु: कामाय पति: प्रियो भवति (बृृ.6.5.6) न हि पतिजायापुत्रवित्तादयो मत्प्रयोजनायाहमस्य प्रियस्स्यामिति स्वसङ्कल्पात्प्रिया भवन्ति; अपि त्वात्मन: कामाय परमात्मन: स्वाराधकप्रियप्रतिलम्भनरूपेष्टनिर्वृत्तय  इत्यर्थ:।  परमात्मा  हि  कर्मभिराराधितस्तत्तत्कर्मानुगुणं
प्रतिनियतदेशकालस्वरूपपरिमाणमाराधकानां तत्तद्वस्तुगतं प्रियत्वमापादयति एष ह्येवानन्दयाति (तै.आ.7)
इति श्रुते:। न तु तत्तद्वस्तु स्वरूपेण प्रियमिप्रयं वा। यथोक्तं - तदेव प्रीतये भूत्वा पुनर्दु:खाय जायते। तदेव कोपाय यत: प्रसादाय च जायते।। तस्माद्दु:खात्मकं नास्ति न च किञ्चित्सुखात्मकम्
इति। आत्मनस्तु कामाय (बृृ.6.5.6) इत्यस्य जीवात्मपरत्वेऽपि आत्मा वा अरे द्रष्टव्य: (बृ.6- 5-6) इति तु परमात्मविषयमेव। तत्रायमर्थ: - यस्मात्पत्यादीनामिष्टसम्पत्तये तत्परवशेन पत्यादय: प्रियत्वेन नोपादीयन्ते,  अपित्वात्मेष्टसम्पत्तये स्वतन्त्रेण स्वप्रियत्वेनोपादीयन्ते; तस्माद्य एवाऽत्मनो
निरुपाधिकनिर्दोषनिरवधिकप्रिय: परमात्मा; स एव हि द्रष्टव्य:; न दु:खमिश्राल्पसुखदु:खोदर्का:
परायत्ततत्तत्स्वभावा: पतिजायापुत्रवितादयो विषया: इति । अस्मिंस्तु प्रकरणे जीवात्मवाचिशब्देनापि
परमात्मन एवाभिधानात् आत्मनस्तु कामाय (बृ.6.5.6) आत्मा वा अरे द्रष्टव्य: (बृ.6.5.6)
इति पूर्वोक्तप्रक्रिययोभयत्रात्मशब्दावेकविषयौ।।19।।
मतान्तरेणापि जीवशब्देन परमात्माभिधानोपपादनायाह -
MARKER: sutram beginning
overall_sutram_no:129
sutram_text:प्रतिज्ञासिद्धेर्लिङ्गमाश्मरथ्य:
sutram_index_string:1-4-20
129.        प्रतिज्ञासिद्धेर्लिङ्गमाश्मरथ्य: ।। 1-4-20 ।।
एकविज्ञानेन सर्वविज्ञानप्रतिज्ञा सिद्धेरिदं लिङ्गम्, यज्जीवात्मवाचिशब्दै: परमात्मनोऽभिधानम्
- इत्याश्मरथ्य आचार्यो मन्यते स्म। यद्ययं जीव: परमात्मकार्यतया परमात्मैव न भवेत् तदा तद्व्यतिरिक्ततया परमात्मविज्ञानादेतद्विज्ञानं न सेत्स्यति। आत्मा वा इदमेक एवाग्र आसीत् (ऐत.1.1.1) इति प्राक्सृष्टेरेकत्वावधारणात् यथा सुदीप्तात्पावकाद्विस्फुलिङ्गास्सहस्रश: प्रभवन्ते सरूपा:। तथाऽक्षराद्विविधा: सोम्य भावा: प्रजायन्ते तत्र चैवापियन्ति (मु.2.1.1) इत्यादिभिर्ब्रह्मणो जीवानामुत्पत्तिश्रवणात्तस्मिन्नेव लयश्रवणाच्च जीवानां ब्रह्मकार्यत्वेन ब्रह्मणैक्यमवगम्यते। अतो जीवशब्देन
परमात्माभिधानमिति।।20।।
MARKER: sutram beginning
overall_sutram_no:130
sutram_text:उत्क्रमिष्यत एवम्भावादित्यौडुलोमि:
sutram_index_string:1-4-21
130. उत्क्रमिष्यत एवम्भावादित्यौडुलोमि:।। 1-4-21।।
यदुक्तं जीवस्य ब्रह्मकार्यतया ब्रह्मणैक्येनैकविज्ञानेन सर्वविज्ञानप्रतिज्ञोपपादनार्थं ब्रह्मणो जीवशब्देन
प्रतिपादनमिति, तदयुक्तं न जायते म्रियते वा विपश्चित् (कठ.2.2.18) इत्यादिनाऽजत्वश्रुतेर्जीवात्मनां
प्राचीनकर्मफलभोगाय जगत्सृष्ट्यभ्युपगमाच्च, अन्यथा विषमसृष्ट्यनुपपत्तेश्च, ब्रह्मकार्यस्य जीवस्य
ब्रह्मतापत्तिलक्षणो        मोक्ष        आकाशादिवदवर्जनीय        इति        तदुपायविधानानुष्ठानानर्थक्याच्च, घटादिवत्कारणप्राप्तेर्विनाशरूपत्वेन मोक्षस्यापुरुषार्थत्वाच्च। जीवात्मन उत्पत्तिप्रलयवादोपपत्तिरुत्तरत्र
प्रपञ्चयिष्यते। अत: एष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेन रूपेणाभिनिष्पद्यते
(छा.8.3.4) यथा नद्यस्स्यन्दमानास्समुद्रे अस्तं गच्छन्ति नामरूपे विहाय। तथा विद्वान्नामरूपाद्विमुक्त:
परात्परं        पुरुषमुपैति        दिव्यम्        (मु.3.2.8)        इत्युत्क्रमिष्यत:        परमात्मभावाज्जीवशब्देन
परमात्मनोऽभिधानमित्यौडुलोमिराचार्यो मन्यते स्म।।21।।
MARKER: sutram beginning
overall_sutram_no:131
sutram_text:अवस्थितेरिति काशकृत्स्न:
sutram_index_string:1-4-22
131.        अवस्थितेरिति काशकृत्स्न: ।। 1-4-22 ।।
यदुक्तमुत्क्रमिष्यतो जीवस्य ब्रह्मभावाद्ब्रह्मणस्तच्छब्देनाभिधानमिति; तदप्ययुक्तम्, विकल्पासहत्वात्।
अस्य जीवात्मन उत्क्रान्ते: पूर्वमनेवम्भाव: किं स्वाभाविक:; उतौपाधिक; तत्रापि पारमार्थिक:,
अपारमाथिको वेति। स्वाभाविकत्वे ब्रह्मभावो नोपपद्यते, भेदस्य स्वरूपप्रयुक्तत्वेन स्वरूपे विद्यमाने तदनपायात्। अथ भेदेन सह स्वरूपमप्यपैतीति, तथा सति विनष्टत्वादेव तस्य न ब्रह्मभाव:,
अपुरुषार्थत्वादिदोषप्रसङ्गश्च। पारमार्थिकौपाधिकत्वे प्रागपि ब्रह्मैवेति उत्क्रिमष्यत एवम्भावात् इति विशेषो न युज्यते वक्तुम्।  अस्मिन्पक्षेऽह्युपाधिब्रह्मव्यतिरेकेण वस्त्वन्तराभावान्निरवयवस्य ब्रह्मण
उपाधिना च्छेदाद्यसम्भवाच्चोपाधिगत एव भेद इत्युत्क्रान्ते: प्रागपि ब्रह्मैव। औपाधिकस्य भेदस्यापारमार्थिकत्वे कस्यायमुत्क्रान्तौ ब्रह्मभाव इति वक्तव्यम्; ब्रह्मण एवाविद्योपाधितिरोहितस्वस्वरूपस्येति चेन्न, नित्यमुक्तस्वप्रकाशज्ञानस्वरूपस्याविद्योपाधितिरोधानासम्भवात्। तिरोधानं नाम वस्तुस्वरूपे विद्यमाने तत्प्रकाशनिवृत्ति:। प्रकाश एव वस्तुस्वरूपमित्यङ्गीकारे तिरोधानाभावस्स्वरूपनाशो वा स्यात्। अतो नित्याविर्भूतस्वस्वरूपत्वात्तस्योत्क्रान्तौ ब्रह्मभावे न कश्चिद्विशेष इति उत्क्रिमष्यत: इति विशेषणं
व्यर्थमेव। अस्माच्छरीरात्समुत्थाय (छा.8.3.4) इति पूर्वमनेवंरूपस्य न तदानीं ब्रह्मतापत्तिमाह,
अपितु पूर्वसिद्धस्वरूपस्याविर्भावम्। तथाहि वक्ष्यते सम्पद्याविर्भावस्स्वेनशब्दात् (शारी 4-4-2)
इत्यादिभि:। अत: अनेन जीवेनाऽत्मनाऽनुप्रविश्य (छां.6.3.2), य आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरं य आत्मानमन्तरो यमयति स त आत्माऽन्तर्याम्यमृत: (बृह.5.7.22), योऽक्षरमन्तरे सञ्चरन्यस्याक्षरं शरीरं यमक्षरं न वेद एष सर्वभूतान्तरात्माऽपहतपाप्मा दिव्यो देव एको नारायण: (सुबा.7), अन्त:प्रविष्टश्शास्ता जनानां सर्वात्मा (तै.आर.1.3.21)
इति स्वशरीरभूते जीवात्मन्यात्मतयाऽवस्थितेर्जीवशब्देन ब्रह्मप्रतिपादनमिति काशकृत्स्न आचार्यो मन्यते
स्म। जीवशब्दश्च जीवस्य परमात्मपर्यन्तस्यैव वाचको न जीवमात्रस्येति पूर्वमेवोक्तम् नामरूपे
व्याकरवाणि        (छा.6.3.2)        इत्यत्र।        एवमात्मशरीरभावेन        तादात्म्योपपादने        परस्य
ब्रह्मणोऽपहतपाप्मत्वसर्वज्ञत्वादिगोचरा जीवस्याविदुषश्शोचतो ब्रह्मोपासनान्मोक्षवादिन्यो जगत्सृष्टिप्रलयाभिधायिन्यो जगतो ब्रह्मतादात्म्योपदेशपराश्च सर्वाश्श्रुतयस्सम्यगुपपादिता भवन्तीति काशकृत्स्नीयमेव मतं सूत्रकारस्स्वीकृतवान्। अयमत्र वाक्यार्थ: - अमृतत्वोपाये मैत्रेय्या पृष्टे याज्ञवल्क्य:- आत्मा वा अरे द्रष्टव्य: (बृ.6.5.6) इत्यादिना परमात्मोपासनममृतत्वोपायमुक्त्वा
आत्मनि खल्वरे दृष्टेे (बृ.6.5.6) इत्यादिनोपास्यलक्षणम्, दुन्दुभ्यादिदृष्टान्तैश्चोपासनोपकरणभूतमन:
प्रभृतिकरणनियमनं च सामान्येनाभिधाय स यथाऽऽर्द्रैधाग्ने: (बृ.4.4.10) इत्यादिना स यथा सर्वासामपां समुद्र एकायनम् (बृृ.4.4.11) इत्यादिना चोपास्यभूतस्य परस्य ब्रह्मणो निखिलजगदेककारणत्वम्, सकलिवषयप्रवृत्तिमूलकरणग्रामनियमनं च विस्तीर्णमुपिदश्य स यथा सैन्धवघन: (बृृ.6.5.13) इत्यादिनाऽमृतत्वोपायप्रवृत्तिप्रोत्साहनाय जीवात्मस्वरूपेणावस्थितस्य
परमात्मनोऽपरिच्छिन्नज्ञानैकाकारतामुपपाद्य तस्यैवापरिच्छन्नज्ञानैकाकारस्य संसारदशायां भूतपरिणामानुवृतिं्त
विज्ञानघन एवैतेभ्यो भूतेभ्यस्समुत्थाय तान्येवानुविनश्यति (बृ.4.4.12) इत्यभिधाय न प्रेत्य
संज्ञास्ति    (बृ.5.5.12)  इति  मोक्षदशायां  स्वाभाविकापरिच्छिन्नज्ञानसङ्कोचाभावेन
भूतसङ्घातेनैकीकृत्याऽत्मनि देवादिरूपज्ञानाभावमुक्त्वा पुनरपि यत्र हि द्वैतमिव भवति (बृ.4.4.14)
इत्यादिना अब्रह्मात्मकत्वेन नानाभूतवस्तुदर्शनमज्ञानकृतमिति निरस्तनिखिलाज्ञानस्य ब्रह्मात्मकं कृत्स्नं जगदनुभवतो ब्रह्मव्यतिरिक्तवस्त्वन्तराभावेन भेददर्शनं निरस्य येनेदं सर्वं विजानाति तं केन विजानीयात् (बृ.6.5.14) इति च जीवात्मा स्वात्मतयाऽऽवस्थितेन येन परमात्मा आहितज्ञानस्सन्निदं सर्वं विजानाति, अयं तं केन विजानीयात्, न केनापीति परमात्मनो दुरवगमत्वमुपपाद्य स एष नेति नेति (बृ.6.5.15) इत्यादिनाऽयं सर्वेश्वरस्स्वेतरसमस्तचिदचिद्वस्तुविलक्षणस्वरूप एव सर्वशरीरस्सर्वस्याऽत्मतयाऽवस्थित इति स्वशरीरभूतचिदचिद्वस्तुगतैर्दोषैर्न स्पृश्यत इत्यभिधाय विज्ञातारमरे केन विजानीयादित्युक्तानुशासनाऽसि मैत्रेय्येतावदरे खल्वमृतत्वम् (बृ.4.4.15) इति समस्तवस्तुविसजातीयं निखिलजगदेककारणभूतं सर्वस्य विज्ञातारं पुरुषोत्तममुक्तप्रकारादुपासनादृते केन विजानीयादितीदमेवोपासनममृतत्वोपाय:; ब्रह्मप्राप्तिरेव चामृतत्वमभिधीयते - इत्युक्तवान्। अत: परं
ब्रह्मैवास्मिन्वाक्ये प्रतिपाद्यत इति परमेव ब्रह्म जगत्कारणम्, न पुरुषस्तदधिष्ठाता च प्रकृतिरिति स्थितम्।।22।।
इति श्रीशारीरकमीमांसाभाष्ये वाक्यान्वयाधिकरणम्।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये प्रकृत्यधिकरणम्।। 7 ।।
MARKER: sutram beginning
overall_sutram_no:132
sutram_text:प्रकृतिश्च प्रतिज्ञादृष्टान्तानुपरोधात्
sutram_index_string:1-4-23
132.        प्रकृतिश्च प्रतिज्ञादृष्टान्तानुपरोधात् ।। 1-4-23 ।।
एवं निरीश्वरसाङ्ख्ये निरस्ते सति सेश्वरसाङ्ख्य: प्रत्यवतिष्ठते - यद्यपीक्षणादिगुणयोगात् सर्वज्ञमीश्वरं जगत्कारणत्वेन वेदान्ता: प्रतिपादयन्ति; तथापि वेदान्तैरेव जगदुपादानतया प्रधानमेव
प्रतिपाद्यत इति प्रतीयते। न हि वेदान्तास्सर्वज्ञस्यापरिणामिनोऽधिष्ठातु: ईश्वरस्याधिष्ठेयेनाचेतनेन
परिणामिना प्रधानेन विना जगत: कारणत्वमवगमयन्ति। तथाह्यपरिणामिनमेनं प्रकृतिं चैतदधिष्ठितां
परिणामिनीमधीयते निष्कलं निष्क्रियं शान्तं निरवद्यं निरञ्जनम् (श्वे.6-19) स वा एष महानज
आत्माऽजरोऽमर: (बृृ.6-4-25) विकारजननीमज्ञां अष्टरूपामजां ध्रुवाम्, ध्यायतेऽध्यासिता तेन तन्यते प्रेर्यते पुन:। सूयते पुरुषार्थं च तेनैवाधिष्ठिता जगत्। गौरनाद्यन्तवती सा जनित्री
भूतभाविनी (मान्त्रिक.उ) इति। तथा प्रकृतिमुपादानभूतामधिष्ठायैवेश्वरो विश्वं जगत्सृजतीति श्रूयते
अस्मान्मायी सृजते विश्वमेतत् (श्वे.4.9), मायां तु प्रकृतिं विद्यान्मायिनं तु महेश्वरम्
(श्वे.4.10) इति। स्मृतिरपि मयाध्यक्षेण प्रकृतिस्सूयते सचराचरम् (भ.गी.9.10) इति। एवमश्रुतेऽपि
प्रधानोपादानत्वे ब्रह्मणो जगत्कारणत्वश्रुत्यन्यथानुपपत्त्यैव प्रधानस्वरूपं तस्येश्वराधिष्ठितस्य जगदुपादानत्वं च सिद्ध्यति।। एवमेव हि लोके निमित्तोपादानयोरत्यन्तभेदो दृश्यते। मृत्सुवर्णादेरचेतनस्य घटकटकाद्युपादानत्वं चेतनस्य कुलालसुवर्णकारादेर्निमित्तत्वं च नियतमुपलभ्यते कार्यनिष्पत्तिश्च नियमेनानेककारकसव्यपेक्षा दृष्टा। एवं निमित्तोपादानयोर्भेद नियमं कार्यनिष्पत्तेरनेककारकसव्यपेक्षत्वनियमं चातिक्रम्यैकमेव ब्रह्मोपादानं निमित्तं च प्रतिपादयितुं न प्रभवन्ति वेदान्तवाक्यानि। अतो ब्रह्म निमित्तकारणमेव, नोपादानम्। उपादानं तु तदधिष्ठितं प्रधानमेव - इति।।
सिद्धान्त:
एवं प्राप्तेऽभिधीयते - प्रकृतिश्च प्रतिज्ञादृष्टान्तानुपरोधात् - इति। प्रकृतिश्च - उपादानं च। न निमित्तकारणमात्रं ब्रह्म, उपादानकारणं च ब्रह्मैवेत्यर्थ:। कुत:? प्रतिज्ञादृष्टान्तानुपरोधात्। एवमेव हि प्रतिज्ञादृष्टान्तौ नोपरुध्येते। प्रतिज्ञा तावत् स्तब्धोऽस्युत तमादेशमप्राक्ष्य: येनाश्रतं श्रुतं
भवत्यमतं मतमविज्ञातं विज्ञातम् (छां.6.13) इत्येकविज्ञानेन सर्वविज्ञानविषया। दृष्टान्तश्च यथा सोम्यैकेन मृत्पिण्डेन सर्वं मृण्मयं विज्ञातं स्यात् (छा.6.1.4), यथा सोम्यैकेन लोहमणिना (छा.6.1.6), यथा सौम्यैकेन नखनिकृन्तनेन (छां.6.1.6) इति कारणविज्ञानात्कार्यविज्ञानविषय:। यदि निमित्तकारणमेव जगतो ब्रह्म, तदा तद्विज्ञानान्न समस्तं जगद्विज्ञातं स्यात्। न हि कुलालादिविज्ञानेन घटादिर्विज्ञायते। अत: प्रतिज्ञादृष्टान्तयोर्बाध एव। ब्रह्मण एवोपादानत्वे
उपादानभूतमृत्पिण्डलोहमणिनखनिकृन्तनविज्ञानेन घटमणिककटकमुकुटवासीपरश्वथादि- तत्कार्यविज्ञानवन्निखिलजगदुपादानभूते ब्रह्मणि विज्ञाते तत्कार्यं निखिलं जगद्विज्ञातं स्यात्। कारणमेवावस्थान्तरापन्नं कार्यम्, न द्रव्यान्तरमिति कार्यकारणरूपेणावस्थितमृत्तद्विकारादिनिदर्शनेन
प्रतिज्ञासमर्थनाद्ब्रह्म जगदुपादानं चेति निश्चीयते। यत्तु निमित्तोपादनयोर्भेदश्श्रुत्यैव प्रतीयत इति; तदसत्, निमित्तोपादानयोरैक्यप्रतीते: । उत तमादेशमप्राक्ष्य: येनाश्रुतं श्रुतं भवति (छा.6.1.3)
आदिश्यते प्रशिष्यतेऽनेनेत्यादेश:, एतस्य वा अक्षरस्य प्रशासने गार्गि (ब.ृ 5.8.9) इत्यादिश्रुते: । साधकतमत्वेन कर्ता विवक्षित:। तमादेष्टारमप्राक्ष्य:, येनाश्रुतं श्रुतं भवति, येनादेष्ट्राऽधिष्ठात्रा
श्रुतेनाश्रुतमपि श्रुतं भवतीति निमित्तोपादनयोरैक्यं प्रतीयते, सदेव सोम्येदमग्र आसीदेकमेव (छा.6.2.1)
इति प्राक्सृष्टे: एकत्वावधारणादद्वितीयपदेनाधिष्ठात्रन्तरनिवारणाच्च। नन्वेवं सति विकारजननीम् (मान्त्रिक.उ) गौरनाद्यन्तवती (मान्त्रिक.उ) इत्यादिभि: प्रकृतेराद्यन्तविरहेण नित्यत्वं जगदुपादानत्वं च श्रूयमाणं कथमुपपद्यते? तदुच्यते - तत्राप्यविभक्तनामरूपं कारणावस्थं ब्रह्मैव प्रकृतिशब्देनाभिधीयते।
ब्रह्मव्यतिरिक्तवस्त्वन्तराभावात्। तथाहि श्रुतय: सर्वं तं परादाद्योऽन्यत्राऽत्मनस्सर्वं वेद (बृ. 6.5.7),
यत्र त्वस्य सर्वमात्मैवाभूत्तत्केन कं पश्येत् (बृ.6.5.15) इत्याद्या:; सर्वं खल्विदं ब्रह्म (छा.3- 14-1), ऐतदात्म्यमदं सर्वम् (छा.6.8.7) इति कार्यावस्थं कारणावस्थं च सर्वं जगद्ब्रह्मात्मकमिति
श्रवणाच्च। एतदुक्तं भवति - य: पृथिवीमन्तरे सञ्चरन्यस्य पृथिवी शरीरं यं पृथिवी न वेद (सुबा.7) इत्यारभ्य योऽव्यक्तमन्तरे सञ्चरन्यस्याव्यक्तं शरीरं यमव्यक्तं न वेद (सुबा.7), योऽक्षरमन्तरे सञ्चरन्यस्याक्षरं शरीरं यमक्षरं न वेद य: पृथिव्यां तिष्ठन्पृथिव्या अन्तरो यं
पृथिवी न वेद यस्य पृथिवी शरीरं य: पृथिवीमन्तरो यमयति (बृ.5.7.3) इत्यारभ्य य आत्मनि तिष्ठान्नात्मनोऽन्तरो यमात्मा न वेद यस्याऽत्मा शरीरं य आत्मानमन्तरो यमयति स त
आत्माऽन्तर्याम्यमृत: (बृ.5.7.22) इति च सर्वचिदचिद्वस्तुशरीरतया सर्वदा सर्वात्मभूतं परं ब्रह्म कदाचिद्विभक्तनामरूपम्, कदाचिच्चाविभक्तनामरूपम्; यदा विभक्तनामरूपं तदा तदेव बहुत्वेन कार्यत्वेन चोच्यते; यदा चाविभक्तनामरूपं तदैकमद्वितीयं कारणमिति च । एवं सर्वदा चिदचिद्वस्तुशरीरस्य
परस्य ब्रह्मणोऽविभक्तनामरूपा या कारणावस्था सा गौरनाद्यन्तवती विकारजननीमज्ञाम् (मन्त्रि.उ)
अजामेकाम् (श्वे.4.5) इत्यादिभिरभिधीयते - इति। ननु च महानव्यक्ते लीयते अव्यक्तमक्षरे
लीयते (सुबा.2) इति प्रलयश्रुतेरव्यक्तस्योत्पत्तिप्रलयौ प्रतीयेते; तथा च महाभारते तस्मादव्यक्तमुत्पन्नं त्रिगुणं द्विजसत्तम (म.भा.शा.मोक्ष.8.13) अव्यक्तं पुरुषे ब्रह्मन्निष्क्रिये सम्प्रलीयते इति। (म.भा.शा.मोक्ष.8.14) नैष दोष:, अचिद्वस्तुशरीरस्य ब्रह्मणोऽव्यक्तशब्दवाच्यायास्त्रिगुणावस्थाया: कार्यत्वात्। यदा तमस्तन्न दिवा न रात्रि: इति कृत्स्नप्रलयदशायामपि ब्रह्मात्मकस्यातिसूक्ष्मस्याचिद्वस्तुन: स्थित्यभिधानाज्जगत्कारणस्य परस्य ब्रह्मण: प्रकारभूतमतिसूक्ष्मं चाचिद्वस्तु नित्यमेवेति तत्प्रकारं ब्रह्मैव गौरनाद्यन्तवती (मान्त्रिक.उ) इत्यादिष्वभिधीयते। अत एव च अक्षरं तमसि लीयते तम: परे देव एकीभवति (सुबा.2) इति तमस एकीभावमात्रमेव श्रूयते; न तु लय:। एकीभाव इति तमोभिधानातिसूक्ष्माचित्प्रकारस्य ब्रह्मणोऽविभक्तनामरूपतयाऽवस्थानमभिधीयते। तम आसीत्तमसा गूढमग्रे प्रकेतं तमसस्तन्महिमा जायतैकम् (तै.ब्रा.2.8.9) इत्याद्यप्येतदेव वदति। तथा च मानवं
वच: आसीदिदं तमोभूतमप्रज्ञातमलक्षणम्। अप्रतर्क्यमविज्ञेयं प्रसुप्तमिव सर्वत: (मनु.2.5) इति।
अस्मान्मायी सृजते विश्वमेतत् (श्वे.4.9) इत्याद्यनन्तरमेवोपपादयिष्यते; ब्रह्मणोऽपरिणामित्वश्रुतयश्च। यत्त्वेकस्य निमित्तत्वमुपादानत्वं च न सम्भवति, एककारकनिष्पाद्यत्वं च कार्यस्य; लोके तथा नियमदर्शनात्। अतोऽग्निना  सिञ्चेदितिवद्वेदान्तवाक्यान्येकस्मादेवोत्पतिं्त प्रतिपादयितुं न प्रभवन्तीति।
अत्रोच्यते - सकलेतरविलक्षणस्य परस्य ब्रह्मणस्सर्वशक्तेस्सर्वज्ञस्यैकस्यैव सर्वमुपपद्यते। मृदादेरचेतनस्य ज्ञानाभावेनाधिष्ठातृत्वायोगादाधिष्ठातु: कुलालादेर्विचित्रपरिणामशक्तिविरहादसत्यसङ्कल्पतया च तथा दर्शननियम:। अतो ब्रह्मैव जगतो निमित्तमुपादानं च।।23।।
MARKER: sutram beginning
overall_sutram_no:133
sutram_text:अभिध्योपदेशाच्च
sutram_index_string:1-4-24
133.        अभिध्योपदेशाच्च ।। 1-4-24 ।।
इतश्चोभयं ब्रह्मैव सोऽकामायत बहु स्यां प्रजायेयेति (तै.आ.6.2) तदैक्षत बहु स्यां
प्रजायेय (छा.6.2.3) इति स्रष्टुर्ब्रह्मणस्स्वस्यैव बहुभवनसङ्कल्पोपदेशात्। विचित्रचिदचिद्रूपेणाहमेव
बहु स्यां तथा प्रजायेयेति सङ्कल्पपूर्विका हि सृष्टिरुपदिश्यते।।24।।
MARKER: sutram beginning
overall_sutram_no:134
sutram_text:साक्षाच्चोभयाम्नानात्
sutram_index_string:1-4-25
134.        साक्षाच्चोभयाम्नानात् ।। 1-4-25 ।।
न केवलं प्रतिज्ञादृष्टान्ताभिध्योपदेशादिभिरयमर्थो निश्चीयते, ब्रह्मण एव निमित्तत्वमुपादानत्वं च साक्षादाम्नायते किं स्विद्वनं क उ स वृक्ष आसीद्यतो द्यावापृथिवी निष्टतक्षु:। मनीषिणो मनसा
पृच्छतेदुतद्यदध्यतिष्ठद्भुवनानि धारयन्। ब्रह्म वनं ब्रह्म स वृक्ष आसीद्यतो द्यावापृथिवी निष्ठतक्षु:। मनीषिणो मनसा विब्रवीमि वो ब्रह्माध्यतिष्ठद्भुवनानि धारयन् (तै.ब्रा.2.8.9)
इति। अत्र हि स्रष्टुर्ब्रह्मण: किमुपादानं कानि चोपकरणानीति लोकदृष्ट्या पृष्टे सकलेतरविलक्षणस्य
ब्रह्मणस्सर्वशक्तियोगो न विरुद्ध इति ब्रह्मैवोपादानमुपकरणानि चेति परिहृतम्। अतश्चोभयं ब्रह्म।।25।।
MARKER: sutram beginning
overall_sutram_no:135
sutram_text:आत्मकृते:
sutram_index_string:1-4-26
135.        आत्मकृते: ।। 1-4-26 ।।
सोऽकामयत बहु स्यां प्रजायेय (तै.उ.आ.6.2) इति सिसृक्षुत्वेन प्रकृतस्य ब्रह्मण: तदात्मानं स्वयमकुरुत (तै.उ.आ.7.1) इति सृष्टे: कर्मत्वं कर्तृत्वं च प्रतीयत इत्यात्मन एव बहुत्वकरणात्तस्यैव निमित्तत्वमुपादानत्वं च प्रतीयते। अविभक्तनामरूप आत्मा कर्ता, स एव विभक्तनामरूप: कार्यमिति कर्तृत्वकर्मत्वयोर्न विरोध:। स्वयमेवाऽत्मानं तथाऽकुरुतेति निमित्तमुपादानं च।।26।।
सत्यं ज्ञानमनन्तं ब्रह्म (तै.उ.आ.2.1) आनन्दो ब्रह्म (तै.उ.भृ.6.1) अपहतपाप्मा विजरो विमृत्युर्विशोको विजिघत्सोऽपिपास: (छा.8.1.5) निष्कलं निष्क्रियं शान्तं निरवद्यं निरञ्जनम् (श्वे.6.19) स वा एष महानज आत्माऽजरोऽमर: (बृ.6.5.25) इति स्वभावतो निरस्तसमस्तचेतनाचेतनवर्तिदोषगन्धस्य निरतिशयज्ञानानन्दैकतानस्य परस्य ब्रह्मणो विचित्रानन्तापुरुषार्थास्पद- चिदचिन्मिश्रप्रपञ्चरूपेणाऽत्मनो बहुभवनसङ्कल्पपूर्वकं बहुत्वकरणं कथमुपपद्यत इत्याशङ्क्याह-
MARKER: sutram beginning
overall_sutram_no:136
sutram_text:परिणामात्
sutram_index_string:1-4-27
136.        परिणामात् ।। 1-4-27 ।।
परिणामस्वाभाव्यात्; नात्रोपदिश्यमानस्य        परिणामस्य परस्मिन्ब्रह्मणि        दोषावहत्वं स्वभाव:
प्रत्युतनिरङ्कुशैश्वर्यावहत्वमेवेत्यभिप्राय:। एवमेव हि परिणाम उपदिश्यते; अशेषहेयप्रत्यनीककल्याणैकतानं स्वेतरसमस्तवस्तुविलक्षणं        सर्वज्ञं        सत्यसङ्कल्पमवाप्तसमस्तकामं  अनवधिकातिशयानन्दं
स्वलीलोपकरणभूतसमस्तचिदचिद्वस्तुजातशरीरतया        तदात्मभूतं        परं        ब्रह्म        स्वशरीरभूते        प्रपञ्चे तन्मात्राहङ्कारादिकारणपरम्परया तमश्शब्दवाच्यातिसूक्ष्माचिद्वस्त्वेकशेषे सति, तमसि च स्वशरीरतयापि
पृथङ्निर्देशानर्हातिसूक्ष्मदशापत्त्या        स्वस्मिन्नेकतामापन्ने        सति,        तथाभूततमश्शरीरं        ब्रह्म
पूर्ववद्विभक्तनामरूपचिदचिन्मिश्रप्रपञ्चशरीरं स्यामिति सङ्कल्प्याप्ययक्रमेण जगच्छरीरतया आत्मानं
परिणमयतीति सर्वेषु वेदान्तेषु परिणामोपदेश:। तथैव बृहदारण्यके कृत्स्नस्य जगतो ब्रह्मशरीरत्वं
ब्रह्मणस्तदात्मत्वं चाम्नायते य: पृथिव्यां तिष्ठन्पृथिव्या अन्तरो यं पृथिवी न वेद यस्य पृथिवी
शरीरं य: पृथिवीमन्तरो यमयत्येष त आत्माऽन्तर्याम्यमृत: इत्यारभ्य यस्यापश्शशरीरम् यस्याग्निश्शरीरं यस्यान्तरिक्षं शरीरम् यस्य वायुश्शरीरम् यस्य द्यौश्शरीरम् यस्यादित्यश्शरीरम् यस्य दिशश्शरीरम् यस्य चन्द्रतारकं शरीरम् यस्याकाशश्शरीरम् यस्य तमश्शरीरं यस्य तेजश्शरीरम् यस्य सर्वाणि
भूतानि शरीरम् यस्य प्राणश्शरीरम् यस्य वाक्छरीरम् यस्य चक्षुश्शरीरम् यस्य श्रोत्रं शरीरम् यस्य मनश्शरीरम् यस्य त्वक्छरीरम् यस्य विज्ञानं शरीरम् यस्य रेतश्शरीरं  (बृ.5.7.3)
इत्येवमन्तेन काण्वपाठे; माध्यन्दिने तु पाठे विज्ञानस्थाने यस्याऽत्मा शरीरम् इति विशेष:।
लोकयज्ञवेदानां परमात्मशरीरत्वमधिकम्। सुबालोपनिषदि च पृथिव्यादीनां तत्त्वानां परमात्मशरीरत्वमभिधाय
वाजसनेयकेऽनुक्तानामपि तत्वानां शरीरत्वं ब्रह्मण आत्मत्वं च श्रूयते यस्य बुद्धिश्शरीरम् यस्याहङ्कारश्शरीरं, यस्य चित्तं शरीरं, यस्याव्यक्तं शरीरम्, यस्याक्षरं शरीरम्, यो मृत्युमन्तरे सञ्चरन्यस्य मृत्युश्शरीरं यं मृत्युर्न वेद एष सर्वभूतान्तरात्माऽपहतपाप्मा दिव्यो देव एको नारायण: (सुबा.7) इति। अत्र मृत्युशब्देन परमसूक्ष्ममचिद्वस्तुतमश्शब्दवाच्यमभिधीयते, अव्यक्तमक्षरे
लीयते अक्षरं तमसि लीयते (सुबा.2) इति तस्यामेवोपनिषदि क्रमप्रत्यभिज्ञानात्। सर्वेषामात्मनां ज्ञानावरणानर्थमूलत्वेन तदेव हि तमो मृत्युशब्दव्यपदेश्यम्। सुबालोपनिषद्येव ब्रह्मशरीरतया तदात्मकानां तत्त्वानां ब्रह्मण्येव प्रलय आम्नायते पृथिव्यप्सु प्रलीयते आपस्तेजसि लीयन्ते तेजो वायौ लीयते
वायुराकाशे लीयते आकाशमिन्द्रयेष्विन्द्रयाणि तन्मात्रेषु तन्मात्राणि भूतादौ लीयन्ते भूतादिर्महति
लीयते महानव्यक्ते लीयते अव्यक्तमक्षरे लीयते अक्षरं तमसि लीयते तम: परे देव एकी भवति
(सुबा.2) इति।  अविभागापत्तिदशायामपि चिदचिद्वस्त्वतिसूक्ष्मं सकर्मसंस्कारं तिष्ठतीत्युत्तरत्र वक्ष्यते
- न कर्माविभागादितिचेन्नानादित्वादुपपद्यते चाप्युपलभ्यते च इति। (ब्र.सू.2.1.35) एवं स्वस्माद्विभागव्यपदेशानर्हतया परमात्मनैकीभूतात्यन्तसूक्ष्मचिदचिद्वस्तुशरीरादेकस्मादेवाद्वितीयात् निरतिशयानन्दात्सर्वज्ञात्सत्यसङ्कल्पाद्ब्रह्मणो    नामरूपविभागार्हस्थूलचिदचिद्वस्तुशरीरतया
बहुभवनसङ्कल्पपूर्वको जगदाकारेण परिणामश्श्रूयते। सत्यं ज्ञानमनन्तं ब्रह्म (तै.उ.आ.1.1)
तस्माद्वा एतस्माद्विज्ञानमयात्। अन्योन्तर आत्माऽऽनन्दमय:। (तै.उ.आ.5.2), एष ह्येवानन्दयाति
(तै.उ.आ.7.7), सोऽकामयत बहुस्यां प्रजायेयेति स तपोऽतप्यत स तपस्तप्त्वा इदं सर्वमसृजत यदिदं किञ्च तत्सृष्ट्वा तदेवानुप्राविशत् तदनु प्रविश्य सच्च त्यच्चाभवत् निरुक्तं चानिरुक्तं च निलयनं चानिलयनं च विज्ञानं चाविज्ञानं च सत्यं चानृतं च सत्यमभवत् (तै.आ.6.2)
इति । अत्र तपश्शब्देन प्राचीनजगदाकारपर्यालोचनरूपं ज्ञानमभिधीयते यस्य ज्ञानमयं तप: (मु.1.1.9) इत्यादिश्रुते:। प्राक्सृष्टं जगत्संस्थानमालोच्येदानीमपि तत्संस्थानं जगदसृजदित्यर्थ:; तथैव हि ब्रह्म सर्वेषु कल्पेष्वेकरूपमेव जगत्सृजति सूर्याचन्द्रमसौ धाता यथापूर्वमकल्पयत्। दिवं च
पृथिवीं चान्तिरक्षमथो सुव: (तै.उ.ना.6.24) यथर्तुष्वृतुलिङ्गानि नानारूपाणि पर्यये। दृश्यन्ते तानितान्येव तथा भावा युगादिषु (वि.पु.1.5.65) इति श्रुतिस्मृतिभ्य:। तदयमर्थ:- स्वयमपरिच्छन्नज्ञानानन्दस्वभाव: अत्यन्तसूक्ष्मतयाऽसत्कल्पस्वलीलोपकरणचिदचिद्वस्तुशरीरतया तन्मय:
परमात्मा विचित्रानन्तक्रीडनकोपादित्सया स्वशरीरभूतप्रकृतिपुरुषसमष्टिपरम्परया महाभूतपर्यन्तमात्मानं तत्तच्छरीरकं परिणमय्य तन्मय: पुनस्सत्त्यच्छदवाच्यविचित्रचिदचिन्मिश्रदेवादिस्थावरान्तजगद्रूपोऽभवत्
इति तदेवानुप्राविशत्तदनुप्रविश्य (तै.आ.6.3) इति। कारणावस्थायामात्मतयाऽवस्थित: परमात्मैव कार्यरूपेण विक्रियमाणद्रव्यस्याप्यात्मतयाऽवस्थाय तत्तदभवदित्युच्यते। एवं परमात्मचिदचित्सङ्घात-
रूपजगदाकारपरिणामे परमात्मशरीरभूतचिदंशगतास्सर्व एवापुरुषार्था:; तथाभूताचिदंशगताश्च सर्वे विकारा:; परमात्मनि कार्यत्वम्; तदवस्थयोस्तयो: नियन्तृत्वेनात्मत्वम्; परमात्मा तु तयोस्स्वशरीरभूतयो: नियन्तृतयात्मभूतस्तद् गतापुरुषार्थैर्विकारैश्च न स्पृश्यते; अपरिच्छिन्नज्ञानानन्दमयस्सर्वदैकरूप एव जगत्परिवर्तनलीलयाऽवतिष्ठते। तदेतदाह सत्यं चानृतं च सत्यमभवत् (तै.आ.6.3) इति। विचित्रचिदचिद्रूपेण विक्रियमाणमपि ब्रह्मसत्यमेवाभवत् - निरस्तनिखिलदोषगन्धमपरिच्छिन्नज्ञानानन्दमेक-
रूपमेवाभवदित्यर्थ:। सर्वाणि चिदचद्वस्तूनि सूक्ष्मदशापन्नानि स्थूलदशापन्नानि च परस्य ब्रह्मणो
लीलोपकरणानि; सृष्ट्यादयश्च लीलेति भगवद्द्वैपायनपराशरादिभिरुक्तम्, अव्यक्तादिविशेषान्तं
परिणामर्द्धिसंयुतम्। क्रीडा हरेरिदं सर्वं क्षरमित्युपधार्यताम् । क्रीडतो बालकस्येव चेष्टां तस्य निशामय (वि.पु.1.8.18), बाल: क्रीडनकैरिव (वायु.पु.उत्तर.खं.36.96) इत्यादिभि:। वक्ष्यति च
लोकवत्तु लीलाकैवल्यम् (ब्र.सू.2.1.33) इति। अस्मान्मायी सृजते विश्वमेतत्तस्मिंश्चान्यो मायया सन्निरुद्ध: (श्वे.4.9) इति ब्रह्मणि जगद्रूपतया विक्रियमाणेऽपि तत्प्रकारभूताचिदंशगतास्सर्वे विकारास्तत्प्रकारभूतक्षेत्रज्ञगताश्चापुरुषार्था इति विवेक्तुं प्रकृतिपुरुषयोर्ब्रह्मशरीरभूतयोस्तदानीं तथा निर्देशानर्हातिसूक्ष्मदशापत्त्या ब्रह्मणैकीभूतयोरपि भेदेन व्यपदेश: तदात्मानं स्वयमकुरुत (तै.आ.7)
इत्यादिभरैकार्थ्यात्। तथा च मानवं वच: सोऽभिध्याय शरीरात्स्वात्सिसृक्षुर्विविधा: प्रजा:। अप
एव ससर्जादौ तासु वीर्यमपासृजत् (मनु.1.8) अत एव ब्रह्मणो निर्दोषत्वनिर्विकारत्वश्रुतयश्चोपपन्ना:।
अतो ब्रह्मैव जगतो निमित्तमुपादानञ्च।।27।।
MARKER: sutram beginning
overall_sutram_no:137
sutram_text:योनिश्च हि गीयते
sutram_index_string:1-4-28
137.        योनिश्च हि गीयते ।। 1-4-28 ।।
इतश्च जगतो निमित्तमुपादानञ्च ब्रह्म, यस्माद्योनित्वेनाप्यभिधीयते कर्तारमीशं पुरुषं ब्रह्म योनिम् (मु.3.1.3) इति। यद्भूतयोनिं परिपश्यन्ति धीरा: (मु.1.1.7) इति च योनिशब्दश्चोपादानवचन
इति यथोर्णनाभिस्सृजते गृह्णते च (मु.1.1.7) इति वाक्यशेषादवगम्यते।।28।।
इति श्रीशारीरकमीमांसाभाष्ये प्रकृत्यधिकरणम्।।7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये सर्वव्याख्यानाधिकरणम्।।8।।
MARKER: sutram beginning
overall_sutram_no:138
sutram_text:एतेन सर्वे व्याख्याताव्याख्याता:
sutram_index_string:1-4-29
138.        एतेन सर्वे व्याख्याताव्याख्याता: ।। 1-4-29 ।।
एतेन        पादचतुष्टयोक्तन्यायकलापेन,        सर्ववेदान्तेषु        जगत्कारणप्रतिपादनपरास्सर्वे
वाक्यविशेषाश्चेतनाचेतनविलक्षणसर्वज्ञसर्वशक्तिब्रह्मप्रतिपादनपरा        व्याख्याता:।        व्याख्याता:        इति
पदाभ्यासोऽध्यायपरिसमाप्तिद्योतनार्थ:।। 29।।
इति श्रीशारीरकमीमांसाभाष्ये सर्वव्याख्यानाधिकरणम्।।8।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये प्रथमस्याध्यायस्य चतुर्थ: पाद:।।4।।
MARKER: paadam end
MARKER: paadam beginning
।। समाप्तश्चाध्याय: ।।
MARKER: adhikaranam beginning
श्रीशारीरकमीमांसाभाष्ये स्मृत्यधिकरणम्।।1।।
श्रीभगवद्रामानुजविरचिते श्रीशारीरकमीमांसाभाष्ये द्वितीयाध्याये-प्रथमपादे-स्मृत्यधिकरणम्।।1।।
MARKER: sutram beginning
overall_sutram_no:139
sutram_text:स्मृत्यनवकाशदोषप्रसङ्ग इति चेन्नान्यस्मृत्यनवकाशदोषप्रसङ्गात्
sutram_index_string:2-1-1
139.        स्मृत्यनवकाशदोषप्रसङ्ग इति चेन्नान्यस्मृत्यनवकाशदोषप्रसङ्गात् ।। 2-1-1 ।।
प्रथमेऽध्याये प्रत्यक्षादिप्रमाणगोचरादचेतनात्तत्संसृष्टात्तद्वियुक्ताच्च चेतनादर्थान्तरभूतं निरस्तनिखिलाविद्या- द्यपुरुषार्थगन्धमनन्तज्ञानानन्दैकतानमपरिमितोदारगुणसागरं निखिलजगदेककारणं सर्वान्तरात्मभूतं परं ब्रह्म
वेदान्तवेद्यमित्युक्तम्।।
अनन्तरमस्यार्थस्य सम्भावनीयसमस्तप्रकारदुर्धर्षणत्वप्रतिपादनाय द्वितीयोऽध्याय आरभ्यते। प्रथमं तावत्कपिलस्मृतिविरोधाद्वेदान्तानामतत्परत्वमाशङ्क्य तन्निराक्रियते। कथं स्मृतिविरोधाच्छØतेरन्यपरत्वम्?
उक्तं हि। विरोधे त्वनपेक्ष्यं स्यात् (जै.सू.1.3.3) इति श्रुतिविरुद्धायास्स्मृतेरनादरणीयत्वम्।        सत्यम्,
औदुम्बरीं स्पृष्ट्वोद्गायेत् इत्यादिषु स्वत एवार्थनिश्चयसम्भवात्तद्विरुद्धा स्मृतिरनादरणीयैव; इह तु
वेदान्तवेद्यतत्त्वस्य दुरवबोधत्वेन परमर्षिप्रणीतस्मृतिविरोधे सत्ययमर्थ इति निश्चयायोगात् स्मृत्या
श्रुतेरतत्परत्वोपपादनमविरुद्धम्।        एतदुक्तं        भवति        -        प्राचीनभागोदितनिखिलाभ्युदयसाधन-
भूताग्निहोत्रदर्शपूर्णमासज्योतिष्टोमादिकर्माणि यथावदभ्युपगच्छता श्रुतिस्मृतीतिहासपुराणेषु ऋषिं प्रसूतं कपिलम् (श्वे.5.2) इत्यादिवाक्यैराप्तत्वेन सङ्कीर्तितेन परमर्षिणा कपिलेन परमनि:श्रेय- सतत्साधनावबोधित्वेनोपनिबद्धस्मृत्युपबृंहणेन विना अल्पश्रुतै: मन्दमतिभि: वेदान्तार्थनिश्चयायोगाद्यथाश्रुतार्थग्रहणे चाप्तप्रणीतायास्साङ्ख्यस्मृतेस्सकलाया एवानवकाशप्रसङ्गाच्च स्मृतिप्रसिद्ध एवार्थो वेदान्तवेद्य इति
बलादभ्युपगमनीयम् - इति । न च वाच्यं मन्वादिस्मृतीनां ब्रह्मैककारणत्ववादिनीनामेवं सत्यनवकाशत्वदोषप्रसङ्ग इति; धर्मप्रतिपादनद्वारा प्राचीनभागोपबृंहण एव सावकाशत्वात्। अस्यास्तु कृत्स्नायास्तत्त्वप्रतिपादनपरत्वात् तथाऽनभ्युपगमे निरवकाशत्वमेव स्यात्। तदिदमाशङ्कते स्मृत्यनवकाशदोषप्रसङ्ग इति चेत् - इति।।
सिद्धान्त:
तत्रोत्तरं - नान्यस्मृत्यनवकाशदोषप्रसङ्गात् - इति। अन्या हि मन्वादिस्मृतयो ब्रह्मैककारणतां
वदन्ति; यथाऽऽह मनु: आसीदिदं तमोभूतम् (मनु.1.5) इत्यारभ्य ततस्स्वयर्म्भूभगवानव्यक्तो
व्यञ्जयन्निदम्।        महाभूतादिवृत्तौजा:        प्रादुरासीत्तमोनुद:        (मनु.1.6),        सोऽभिध्याय
शरीरात्स्वात्सिसृक्षुर्विविधा: प्रजा:। अप एव ससर्जादौ तासु वीर्यमपासृजत् (मनु.1.8) इति।
भगवद्गीतासु च अहं कृत्स्नस्य जगत: प्रभव: प्रलयस्तथा (गी.7-6), अहं सर्वस्य प्रभवो
मत्तस्सर्वं प्रवर्तते (भ.गी.10.8) इति च। महाभारते कुतस्सृष्टमिदं सर्वं जगत् स्थावरजङ्गमम्।।
प्रलये च कमभ्येति तन्मे ब्रूहि पितामह (म.भा.शा.8.9.10) इति पृष्ट आह - नारायणो जगन्मूर्तिरनन्तात्मा सनातन: (म.भा.शान्तिपर्व 2.2.3) इति। तथा तस्मादव्यक्तमुत्पन्नं विगुणं द्विजसत्तम इति। (म.भा.शा.मोक्ष.) अव्यक्तं पुरुषे ब्रह्मन्निष्क्रिये सम्प्रलीयते इति च। आह च
भगवान्पराशर: विष्णोस्सकाशादुद्भूतं जगत्तत्रैव च स्थितम्। स्थितिसंयमकर्ताऽसौ जगतोऽस्य जगच्च स: इति (वि.पु.1.1.31) आह चापस्तम्ब: पू: प्राणिनस्सर्व एव गुहाशयस्य अहन्यमानस्य विकल्मषस्य (आप.धर्म.22.1.2) इत्यारभ्य तस्मात्काया: प्रभवन्ति सर्वे स मूलं शाश्वतिकस्स नित्य: (आप.धर्म.23.1.2) इति। यदि कपिलस्मृत्या वेदान्तवाक्यार्थव्यवस्था स्यात्, तदैतासां सर्वासां स्मृतीनामनवकाशत्वरूपो महान् दोष: प्रसज्येत। अयमर्थ: - यद्यपि वेदान्तवाक्यानामतिक्रान्तप्रत्यक्षादि- सकलेतरप्रमाणसम्भावनाभूमिभूतार्थप्रतिपादनपरत्वात्तदर्थवैशद्यायाल्पश्रुतानां प्रतिपत्तॄणां तदुपबृंहणमपेक्षितम्; तथापि तदर्थानुसारिणीनामाप्ततमप्रणीतानां बह्वीनां स्मृतीनां तदुपबृंहणाय प्रवृत्तानामनवकाशत्वं मा
प्रसाङ्क्षीदिति श्रुतिविरुद्धार्था कपिलस्मृतिरुपेक्षणीया। उपबृंहणं च श्रुतिप्रतिपन्नार्थविशदीकरणम्, तच्च विरुद्धार्थया स्मृत्या न शक्यते कर्तुम्। नचैतासां स्मृतीनां प्राचीनभागोदितधर्मांशविशदीकरणेन सावकाशत्वम्; परब्रह्मभूतपरमपुरुषाराधनत्वेन धर्मान्विदधतीनामेतासामाराध्यभूतपरमपुरुषप्रतिपादनाभावे सति तदाराधनभूतधर्मप्रतिपादनासम्भवात्। तथाहि परमपुरुषाराधनरूपता सर्वेषां कर्मणां स्मर्यते यत:
प्रवृत्तिर्भूतानां येन सर्वमिदं ततम्। स्वकर्मणा तमभ्यर्च्य सिदिं्ध विन्दति मानव: (गी.18-46) ध्यायेन्नारायणं देवं स्नानादिषु च कर्मसु। ब्रह्मलोकमवाप्नोति न चेहावर्तते पुन: (दक्ष.स्मृ.) यैस्स्वकर्मपरैर्नाथ नरैराराधितो भवान्। ते तरन्त्यखिलामेतां मायामात्मविमुक्तये (वि.पु.5.30.16)
इति। नचैहिकामुष्मिकसांसारिकफलसाधनकर्मप्रतिपादनेनैतासां सावकाशत्वम्; यतस्तेषामपि कर्मणां
परमपुरुषाराधनत्वमेव स्वरूपम्; यथोक्तं येऽप्यन्यदेवताभक्ता यजन्ते श्रद्धयाऽन्विता:। तेऽपि
मामेव कौन्तेय यजन्त्यविधिपूर्वकम्। अहं हि सर्वयज्ञानां भोक्ता च प्रभुरेव च। न च
मामभिजानन्ति तत्त्वेनातश्च्यवन्ति ते (भ.गी.9.23,24) इति; तथा यज्ञैस्त्वमिज्यसे नित्यं सर्वदेवमयाच्युत। हव्यकव्यभुगेकस्त्वं पितृदेवस्वरूपधृक् (वि.पु.5.20.97) इति। यदुक्तम् - ऋषिं
प्रसूतं कपिलम् (श्वे-5-2) इति कपिलस्याप्ततया सङ्कीर्तनात् तत्स्मृत्यनुसारेण वेदान्तार्थव्यवस्थापनं न्याय्यम् - इति; तदसत्, बृहस्पतेश्श्रुतिस्मृतिषु सर्वेषामतिशयितज्ञानानां निदर्शनत्वेन सङ्कीर्तनात्तत्प्रणीतेन
लोकायतेन श्रुत्यर्थव्यवस्थापनप्रसक्ते: - इति।।1।।
अथ स्यात् कपिलस्य स्वयोगमहिम्ना वस्तुयाथात्म्योपलब्धेस्तत्स्मृत्यनुसारेण वेदान्तार्थो
व्यवस्थापयितव्य: - इति; अत उत्तरं पठति -
MARKER: sutram beginning
overall_sutram_no:140
sutram_text:इतरेषां चानुपलब्धे:
sutram_index_string:2-1-2
140.        इतरेषां चानुपलब्धे: ।। 2-1-2 ।।
चशब्दस्तुशब्दार्थश्चोदिताशङ्कानिवृत्त्यर्थ:। इतरेषां - मन्वादीनां बहूनां स्वयोगमहिम- साक्षात्कृतपरावरतत्त्वयाथात्म्यानां निखिलजगद्भेषजभूतस्ववाक्यतया यद्वै किञ्च मनुरवदत्तद्भेषजम् (तै.सं.2.2.10) इति श्रुतिप्रसिद्धानां कपिलदृष्टप्रकारेण तत्त्वानुपलब्धेश्श्रुतिविरुद्धा कपिलोपलब्धिर्भ्रान्तिमूलेति न तया यथोक्तो वेदान्तार्थश्चालयितुं शक्य इति सिद्धम्।।2।।
इति श्रीशारीरकमीमांसाभाष्ये स्मृत्यधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये योगप्रत्युक्त्यधिकरणम्।।2।।
MARKER: sutram beginning
overall_sutram_no:141
sutram_text:एतेन योग: प्रत्युक्त:
sutram_index_string:2-1-3
141.        एतेन योग: प्रत्युक्त: ।। 2-1-3 ।।
एतेन - कापिलस्मृतिनिराकरणेन योगस्मृतिरपि प्रत्युक्ता। का पुनरत्राधिकाशङ्का यन्निराकरणाय न्यायातिदेश: - योगस्मृतावपीश्वराभ्युपगमान्मोक्षसाधनतया वेदान्तविहितयोगस्य चाभिधानाद्वक्तुर्हिरण्यगर्भस्य सर्ववेदान्तप्रवर्तनाधिकृतत्वाच्च तत्स्मृत्या वेदान्तोपबृंहणं न्याय्यम् - इति।।
परिहारस्तु- अब्रह्मात्मकप्रधानकारणवादान्निमित्तकारणमात्रेश्वराभ्युपगमाद्ध्यानात्मकस्य योगस्य ध्येयैकनिरूपणीयस्य ध्येयभूतयोरात्मेश्वरयोर्ब्रह्मात्मकत्वजगदुपादानतादिसर्वकल्याणगुणात्मकत्व- विरहेणावैदिकत्वाद्वक्तुर्हिरण्यगर्भस्यापि क्षेत्रज्ञभूतस्य कदाचिद्रजस्तमोऽभिभवसम्भवाच्च योगस्मृतिरपि तत्प्रणीतरजस्तमोमूलपुराणवद्भ्रान्तिमूलेति न तया वेदान्तोपबृंहणं न्याय्यम् - इति ।।3।।
इति श्रीशारीरकमीमांसाभाष्ये योगप्रत्युक्त्यधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये विलक्षणत्वाधिकरणम् ।।3।।
MARKER: sutram beginning
overall_sutram_no:142
sutram_text:न विलक्षणत्वादस्य तथात्वं च शब्दात्
sutram_index_string:2-1-4
142.        न विलक्षणत्वादस्य तथात्वं च शब्दात् ।। 2-1-4 ।।
पुनरपि स्मृतिविरोधवादी तर्कमवलम्बमान: प्रत्यवतिष्ठते - यत्साङ्ख्यस्मृतिनिराकरणेन जगतो
ब्रह्मकार्यत्वमुक्तम्; तन्नोपपद्यते, अस्य प्रत्यक्षादिभिरचेतनत्वेनाशुद्धत्वेन अनीश्वरत्वेन दु:खात्मकत्वेन चोपलभ्यमानस्य चिदचिदात्मकस्य जगत: भवदभ्युपेतात्सर्वज्ञात् सर्वेश्वराद्धेयप्रत्यनीकात् आनन्दैकतानाद्ब्रह्मणो विलक्षणत्वात्। न केवलं प्रत्यक्षादिभिरेव जगतो वैलक्षण्यमुपलभ्यते; शब्दाच्च तथात्वं विलक्षणत्वम्,
उपलभ्यते विज्ञानं चाविज्ञानं च (तै.उ.आ.6.3) एवमेवैता भूममात्रा: प्रज्ञामात्रास्वर्पिता:
प्रज्ञामात्रा: प्राणेऽर्पिता: (कौ.3.9) समाने वृक्षे पुरुषो निमग्नोऽनीशया शोचति मुह्यमान:
(मु.3.1.2) अनीशश्चात्मा बध्यते भोक्तृभावात् (श्वे.1.8) इत्यादिभि:। कार्यस्य हि जगतोऽचेतनत्वदु:खित्वादयो निर्दिश्यन्ते। यद्धि यत्कार्यम्, तत्तस्मादविलक्षणम्, यथा मृत्सुवर्णादिकार्यं घटरुचकादि। अतो ब्रह्मविलक्षणस्यास्य जगतस्तत्कार्यत्वं न सम्भवतीति साङ्ख्यस्मृत्यनुरोधेन
कार्यसलक्षणं प्रधानमेव कारणं भवितुमर्हति। अवश्यं च शास्त्रस्यानन्यापेक्षस्यातीन्द्रियार्थगोचरस्यापि तर्कोऽनुसरणीय:; यतस्सर्वेषां प्रमाणानां क्वचित्क्वचिद्विषये तर्कानुगृहीतानामेवार्थनिश्चयहेतुत्वम्। तर्को हि नाम अर्थस्वभावविषयेण वा सामग्रीविषयेण वा निरूपणेनार्थविशेषे प्रमाणं व्यवस्थापयत् तदितिकर्तव्यतारूपमूहापरपर्यायं ज्ञानम्; तदपेक्षा च सर्वेषां प्रमाणानां समाना; शास्त्रस्य तु विशेषेणाकाङ्क्षासन्निधियोग्यताज्ञानाधीनप्रमाणभावस्य सर्वत्रैव तर्कानुग्रहापेक्षा; उक्तं च मनुना यस्तर्केणानुसन्धत्ते स धर्म वेद नेतर: (मनु.12.106) इति। तदेव हि तर्कानुगृहीतशास्त्रार्थप्रतिष्ठापनं
श्रुत्या च मन्तव्य: (बृ.6.5.6) इत्युच्यत।े अथोच्येत - श्रुत्या जगतो ब्रह्मैककारणत्वे निश्चिते सति तत्कार्यस्यापि जगतश्चैतन्यानुवृत्तिरभ्युपगम्यते। तथा चेतनस्य सुषुप्तिमूर्च्छादिषु चैतन्यानुपलम्भ:; तथा घटादिष्वपि सदेव चैतन्यमनुद्भूतम्, अत एव चेतनाचेतनविभाग: - इति। नैतदुपपद्यते, यतो नित्यानुपलब्धिरसद्भावमेव साधयति। अत एव चैतन्यशक्तियोगोऽपि तेषु निरस्त:। यस्य हि क्वचित्कदाचिदपि यत्कार्यानुपलब्धि:; तस्य तत्कार्यशकिं्त ब्रुवाणो वन्ध्यासुतसमितिषु तज्जननीनां
प्रजननशकिं्त ब्रूताम्। किञ्च वेदान्तैर्जगतो ब्रह्मोपादानताप्रतिपादननिश्चये सति घटादीनां चैतन्यशक्तेश्चैतन्यस्य
वाऽनुद्भूतस्य सद्भावनिश्चय:, तन्निश्चये सति वेदान्तैर्जगतो ब्रह्मोपादानताप्रतिपादननिश्चय इतीतरेतराश्रयत्वम्। विलक्षणयोर्हि कार्यकारणभाव: प्रतिपादयितुमेव न शक्यते। किं पुन: प्रकृतिविकारयोस्सालक्षण्यमभिप्रेतम्, यदभावाज्जगतो ब्रह्मोपादानताप्रतिपादनासम्भवं ब्रूषे; न तावत्सर्वधर्मसारूप्यम्, कार्यकारणभावानुपपत्ते:। न हि मृत्पिण्डकार्येषु घटशरावादिषु पिण्डत्वाद्यनुवृत्तिर्दृश्यते। अथ येनकेनचिद्धर्मेण सारूप्यम्, तज्ज्गद्ब्रह्मणोरपि सत्तादिलक्षणं सम्भवति तदुच्यते, येन स्वभावेन कारणभूतं वस्तु वस्त्वन्तराद्व्यावृत्तम्, तस्य स्वभास्य तत्कार्येऽप्यनुवृत्ति: कार्यस्य कारणसालक्षण्यम् । येन ह्याकारेण मृदादिभ्यो हिरण्यं
व्यावर्तते, तदाकारानुवृत्तिस्तत्कार्येषु कुण्डलादिषु दृश्यते। ब्रह्म च हेयप्रत्यनीकज्ञानानन्दैश्वर्यस्वभावम्, जगच्च तत्प्रत्यनीकस्वभावमिति न तदुपादानम्। ननु च वैलक्षण्येऽपि कार्यकारणभावो दृश्यते यथा चेतनात्पुरुषादचेतनानि केशनखदन्तलोमानि जायन्ते; यथाचाचेतनाद्गोमयाच्चेतनो वृश्चिको जायते; चेतनाच्चोर्णनाभेरचेतनस्तन्तु:; नैतदेवम्, यतस्तत्राप्यचेतनांश एव कार्यकारणभाव:।। 4 ।।
अथ स्यात्- अचेतनत्वेनाभिमतानामपि चैतन्ययोगश्श्रुतिषु श्राव्यते तं पृथिव्यब्रवीत् (तै.यजुषि.5.5.2ु)
आपो वा अकामयन्त (तै.यजुषि.3अष्ट.1.5) ते हेमे प्राणा अहं श्रेयसे विवदमाना ब्रह्माणं
जग्मु: (बृह.8.1.7) इति। नदीसमुद्रपर्वतादीनामपि चेतनत्वं पौराणिका आतिष्ठन्ते; अतो न
वैलक्षण्यम् - इति। अत उत्तरं पठति -
MARKER: sutram beginning
overall_sutram_no:143
sutram_text:अभिमानिव्यपदेशस्तु विशेषानुगतिभ्याम्
sutram_index_string:2-1-5
143.        अभिमानिव्यपदेशस्तु विशेषानुगतिभ्याम् ।। 2-1-5 ।।
तु शब्दश्चोदिताशङ्कानिवृत्त्यर्थ:; पृथिव्याद्यभिमानिन्यो देवता: तं पृथिव्यब्रवीत् (तै.यजु.5
.5.2) इत्यादिषु पृथिव्यादिशब्दैर्व्यपदिश्यन्ते। कुत:? विशेषानुगतिभ्यां - विशेष: - विशेषणम्, देवताशब्देन विशिष्य पृथिव्यादयोऽभिधीयन्ते, हन्ताऽहमिमास्तिस्रो देवता: (छां.6.3.2) इति तेजोऽबन्नानि देवताशब्देन विशेष्यन्ते, सर्वा ह वै देवता अहंश्रेयसे विवदमाना: (कौषी.2.9) ते देवा: प्राणे निश्श्रेयसं विदित्वा इति च; अनुगति: - अनुप्रवेश:; अग्निर्वाग्भूत्वा मुखं प्राविशत्।
आदित्यश्चक्षुर्भूत्वाऽक्षिणी प्राविशत्। वायु: प्राणो भूत्वा नासिके प्राविशत् (ऐत.1.2.4)
इत्यादिना वागाद्यभिमानित्वेन अग्न्यादीनामनुप्रवेशश्श्रूयते। अतो जगतोऽचेतनत्वेन        विलक्षणत्वात्
ब्रह्मकार्यत्वानुपपत्ते: तर्कानुगृहीतस्मृत्यनुरोधेन जगत: प्रधानोपादानत्वं वेदान्तै: प्रतिपाद्यते इति ।। 5 ।।
सिद्धान्त:
एवं प्राप्तेऽभीधीयते
MARKER: sutram beginning
overall_sutram_no:144
sutram_text:दृश्यते तु
sutram_index_string:2-1-6
144.        दृश्यते तु ।। 2-1-6 ।।
तु शब्दात्पक्षो विपरिवर्तते, यदुक्तं - जगतो ब्रह्मविलक्षणत्वेन ब्रह्मोपादानत्वं न सम्भवति -
इति; तदयुक्तम्, विलक्षणयोरपि कार्यकारणभावदर्शनात्। दृश्यते हि माक्षिकादेर्विलक्षणस्य क्रिम्यादेस्तस्मादुत्पत्ति:। ननूक्तमचेतनांश एव कार्यकारणभावात्तत्र सालक्षण्यम्। सत्यमुक्तम्, न तावता कार्यकारणयोर्भवदभिमतसालक्षण्यसिद्धि:; यथा कथञ्चित्सालक्षण्ये सर्वस्य सर्वसालक्षण्येन सर्वस्मात्सर्वोत्पत्तिप्रसङ्गभयाद्वस्तुनो वस्त्वन्तराद्व्यावृत्तिहेतुभूतस्याकारस्यानुवृत्तिस्सालक्षण्यं भवताऽभ्युपेतम्; स तु नियमो माक्षिकादिभ्य: क्रिम्याद्युत्पत्तौ न दृश्यत इति ब्रह्मविलक्षणस्यापि जगतो ब्रह्मकार्यत्वं नानुपपन्नम्। न हि मृद्धिरण्यघटमकुटादिष्विव वस्त्वन्तरव्यावृत्तिहेतुभूतासाधरण-आकारानुवृत्तिर्माक्षिक- गोमयक्रिमिवृश्चिकादिषु दृश्यते।।6।।
MARKER: sutram beginning
overall_sutram_no:145
sutram_text:असदिति चेन्न प्रतिषेधमात्रत्वात्
sutram_index_string:2-1-7
145.        असदिति चेन्न प्रतिषेधमात्रत्वात् ।। 2-1-7 ।।
यदि कार्यभूताज्जगत: कारणभूतं ब्रह्म विलक्षणम्, तर्हि कार्यकारणयोर्द्रव्यान्तरत्वेन कारणे
परस्मिन् ब्रह्मणि कार्यं जगन्न विद्यत इत्यसत एव जगत उत्पत्ति: प्रसज्यत इति चेत् - नैतदेवम्, कार्यकारणयोस्सालक्षण्यनियमप्रतिषेधमात्रमेव हि पूर्वसूत्रेऽभिप्रेतम्; न तु कारणात्कार्यस्य द्रव्यान्तरत्वम्;
कारणभूतं ब्रह्मैव स्वस्माद्विलक्षणजगदाकारेण परिणमत इत्येतत्तु न परित्यक्तम्; क्रिमिमाक्षिकयोरपि हि सति च वैलक्षण्ये कुण्डलहिरण्ययोरिव द्रव्यैक्यमस्त्येव ।। 7।।
अत्र चोदयति -
MARKER: sutram beginning
overall_sutram_no:146
sutram_text:अपीतौ तद्वत्प्रसङ्गादसमञ्जसम्
sutram_index_string:2-1-8
146.        अपीतौ तद्वत्प्रसङ्गादसमञ्जसम् ।। 2-1-8 ।।
अपीतावित्यपीतिपूर्वकसृष्ट्यादे: प्रदर्शनार्थम्, सदेव सोम्येदमग्र आसीत् (छा.6.2.1) आत्मा
वा इदमेक एवाग्र आसीत् (ऐत.1.1.1) इत्यादिष्वप्ययावस्थोपदेशपूर्वकत्वदर्शनात्सृष्ट्यादे:। यदि कार्यकारणयोर्द्रव्यैक्यमभ्युपेतम्, तदा कार्यस्य जगतो ब्रह्मण्यप्ययसृष्ट्यादिषु सत्सु, ब्रह्मण एव तत्तदवस्थान्वय इति कार्यगतास्सर्व एवापुरुषार्था ब्रह्मणि प्रसज्येरन्, सुवर्ण इव कुण्डलगता विशेषा:। ततश्च वेदान्तवाक्यं सर्वमसमञ्जसं स्यात्, यस्सर्वज्ञस्सर्ववित् (मु.1.1.9) अपहतपाप्मा विजरो विमृत्यु: (छा.8.1.5) न तस्य कार्यं करणं च विद्यते न तत्समश्चाभ्यिधकश्च दृश्यते (श्वे.6.8) तयोरन्य: पिप्पलं स्वाद्वत्ति (मु.3.1.1) अनीशश्चात्मा बध्यते भोक्तृभावात् (श्वे.1.8)
अनीशया शोचति मुह्यमान: (मु.3.1.2) इत्येकस्मिन्नेव वस्तुन्येषां परस्परविरुद्धानां प्रसक्ते:।
अथोच्येत - चिदचिद्वस्तुशरीरकस्य परस्यैव ब्रह्मण: कार्यकारणभावाच्छरीरभूतचिदचिद्वस्तुगतत्वाच्च दोषाणाम्, न शरीरिणि ब्रह्मणि कार्यावस्थे कारणावस्थे च प्रसङ्ग इति - तदयुक्तम्, जगद्ब्रह्मणोश्शरीरशरीरिभावस्यैवासम्भवात्, सम्भवे च ब्रह्मणि शरीरसम्बन्धनिबन्धनदोषाणामनिवार्यत्वात्; न हि चिदचिद्वस्तुनोर्ब्रह्मणश्शरीरत्वं सम्भवति, शरीरं हि नाम कर्मफलरूपसुखदु:खभोग- साधनभूतेन्द्रियाश्रय:  पञ्चवृत्तिप्राणाधीनधारण:  पृथिव्यादिभूतसङ्घातविशेष:,  तथाविधस्यैव
लोकवेदयोश्शरीरत्वप्रसिद्धे:। परमात्मनश्च अपहतपाप्मा विजर: (छा.8.1.5) अनश्नन्नन्यो अभिचाकशीति (मु.3.1.1) अपाणिपादो जनवो ग्रहीता पश्यत्यचक्षुस्स शृणोत्यकर्ण: (श्वे.3.19) अप्राणो ह्यमना: (मु.2.1.2) इत्यादिभि: कर्मतत्फलभोगयोरभावादिन्द्रियाधीनभोगत्वाभावात्प्राणवत्त्वाभावाच्च न तं प्रति चेतनाचेतनयोश्शरीरत्वम्। न चाचेतनव्यष्टिरूपतृणकाष्टादीनां समष्टिरूपस्य भूतसूक्ष्मस्य चेन्द्रियाश्रयत्वादि सम्भवति। भूतसूक्ष्मस्य पृथिव्यादिसङ्घातत्वं च न विद्यते। चेतनस्य तु ज्ञानैकाकारस्य सर्वमेतन्नसम्भवतीति नतरां शरीरत्वसम्भव:। न च भोगायतनत्वं शरीरत्वमिति शरीरत्वसम्भव:,
भोगायतनेषु वेश्मादिषु शरीरत्वाप्रसिद्धे:; यत्र वर्तमानस्यैव सुखदु:खोपभोग:, तदेव भोगायतनमितिचेन्न,
परकायप्रवेशजन्मसुखदु:खोपभोगायतनस्य परकायस्य प्रविष्टशरीरत्वाप्रसिद्धे:; ईश्वरस्य तु स्वतस्सिद्धनित्यनिरतिशयानन्दस्य भोगं प्रति  चिदचितोरायतनत्वनियमो न सम्भवति। एतेन
भोगसाधनमात्रस्य शरीरत्वं प्रत्युक्तम्। अथ मतं - यदिच्छाधीनस्वरूपस्थितिप्रवृत्ति यत्, तत्तस्य
शरीरमिति, सर्वस्येश्वरेच्छाधीनस्वरूपस्थितिप्रवृत्तित्वेनेश्वरशरीरत्वं सम्भवति - इति; तदपि न साधीय:,
शरीरतया प्रसिद्धेषु तत्तच्चेतनेच्छायत्तस्वरूपत्वाभावात्, रुग्णशरीरस्य तदिच्छाधीनप्रवृत्तित्वाभावात्,
मृतशरीरस्य तदायत्तस्थितित्वाभावाच्च, सालभञ्जिकादिषु चेतनेच्छाधीनस्वरूपस्थितिप्रवृत्तिषु तच्छरीरत्वाप्रसिद्धेश्च, चेतनस्य नित्यस्येश्वरेच्छायत्तस्वरूपत्वाभावाच्च, न तच्छरीरत्वसम्भव:। नच यद्यदेकनियाम्यम्, यदेकधार्यम्, यस्यैकशेषभूतम्, तत्तस्य शरीरमिति वाच्यम्; क्रियादिषु व्यभिचारात्।
अशरीरं शरीरेषु (कठ.1.2.22) अपाणिपादो जनवो ग्रहीता (श्वेत.3.19) इत्यादिभिश्चेश्वरस्य
शरीराभाव: प्रतिपाद्यते। अतो जगद्ब्रह्मणोश्शरीरशरीरिभावस्यासम्भवात्तत्सम्भवे च ब्रह्मणि दोषप्रसङ्गाद्ब्रह्मकारणवादे वेदान्तवाक्यानामसामञ्जस्यम्-इति।। 8।।
सिद्धान्त:
अत्रोत्तरम् -
MARKER: sutram beginning
overall_sutram_no:147
sutram_text:न तु दृष्टान्तभावात्
sutram_index_string:2-1-9
147.        न तु दृष्टान्तभावात् ।। 2-1-9 ।।
नैवमसामञ्जस्यम् - एकस्यैवावस्थाद्वयान्वयेऽपि गुणदोषव्यवस्थितेर्दृष्टान्तस्य विद्यमानत्वात्। तुशब्दोेऽत्र हेयसम्बन्धगन्धस्यासम्भावनीयतां द्योतयति। एतदुक्तं भवति - चिदचिद्वस्तुशरीरतया तदात्मभूतस्य परस्य ब्रह्मणस्सङ्कोचविकासात्मककार्यकारणभावावस्थाद्वयान्वयेऽपि न कश्चिद्विरोध:; यतस्सङ्कोचविकासौ परब्रह्मशरीरभूतचिदचिद्वस्तुगतौ, शरीरगतास्तु दोषा नात्मनि प्रसज्यन्ते; आत्मगताश्च गुणा, न शरीरे; यथा देवमनुष्यादीनां सशरीराणां क्षेत्रज्ञानां शरीरगता बालत्वयुवत्वस्थविरत्वादयो नात्मनि सम्बध्यन्ते; आत्मगताश्च ज्ञानसुखादयो न शरीरे। अथ च देवो जातो, मनुष्यो जात:, तथा स एव बालो युवा स्थविरश्च इति व्यपदेशश्च मुख्य:; भूतसूक्ष्मशरीरस्यैव क्षेत्रज्ञस्य देवमनुष्यादिभाव
इति तदन्तरप्रतिपत्तौ (ब्र.सू.3.1.1) इति वक्ष्यते - इति। यत्पुनरुक्तं -        चिदचिदात्मकस्य जगतस्स्थूलस्य        सूक्ष्मस्य        च        परमात्मानं        प्रति        शरीरभावो        नोपपद्यते - इति;                तदनाकलित- सम्यङ्न्यायानुगृहीतवेदान्तवाक्यगणस्य स्वमतिपरिकल्पितकुतर्कविजृम्भितम्; सर्व एव हि वेदान्ता: स्थूलस्य सूक्ष्मस्य चेतनस्याचेतनस्य समस्तस्य च परमात्मानं प्रति शरीरत्वं श्रावयन्ति; वाजसनेयके तावत्काण्वशाखायां माध्यन्दिनशाखायां चान्तर्यामिब्राह्मणे य: पृथिव्यां तिष्ठन्, यस्य पृथिवी शरीरम् (बृ.5.7.7) इत्यारभ्य पृथिव्यादिसमस्तचिदचिद्वस्तु यो विज्ञाने तिष्ठन् ...यस्य विज्ञानं शरीरम् (बृ.5.7.26) य आत्मनि तिष्ठन् ..... यस्यात्मा शरीरम् (बृ.5.7.22) इति चेतनं च
पृथक्पृथङ्निर्दिश्य तस्य तस्य परमात्मशरीरत्वमभिधीयते। सुबालोपिनषदि च य: पृथिवीमन्तरे
सञ्चरन्यस्य पृथिवी शरीरम् (सुबा.7) इत्यारभ्य तद्वदेव चिदचितोस्सर्वावस्थयो: परमात्मशरीरत्वमभिधाय
एष सर्वभूतान्तरात्माऽपहतपाप्मा दिव्यो देव एको नारायण: (सुबाल.7) इति तस्य सर्वभूतानि
प्रत्यात्मत्वमभिधीयते। स्मरन्ति च जगत्सर्वं शरीरं ते (रामा.युद्ध.120.29) यदम्बु वैष्णव: काय:
(वि.पु.2.12.37) तत्सर्वं वै हरेस्तनु: (वि.पु.1.22.38) तानि सर्वाणि तद्वपु: (वि.पु.1.22.86)
सोऽभिध्याय शरीरात्स्वात् (मनु.1.8) इत्यादि। भूतसूक्ष्मात्स्वाच्छरीरादित्यर्थ:। लोके च शरीरशब्दो घटादिशब्दवदेकाकारद्रव्यनियतवृत्तिमनासादित: क्रिमिकीटपतङ्गसर्पनरपशुप्रभृतिषु अत्यन्तविलक्षणाकारेषु द्रव्येष्वगौण: प्रयुज्यमानो दृश्यते। तेन तस्य प्रवृत्तिनिमित्तव्यवस्थापनं सर्वप्रयोगानुगुण्येनैव कार्यम्। त्वदुक्तं च कर्मफलभोगहेतु: इत्यादिकं प्रवृत्तिनिमित्तलक्षणं न सर्वप्रयोगानुगुणम्, यथोक्तेष्वीश्वरशरीरतयाऽभिहितेषु पृथिव्यादिष्वव्याप्ते:। किञ्च ईश्वरस्येच्छाविग्रहेषु मुक्तानां च स एकधा भवति (छां.7.26.2) इत्यादि वाक्यावगतेषु विग्रहेषु तल्लक्षणमव्याप्तम्, कर्मफलभोगनिमित्तत्वाभावात्तेषाम्; परमपुरुषेच्छाविग्रहाश्च न पृथिव्यादिभूतसङ्घातविशेषा: न
भूतसङ्गसंस्थानो देहोऽस्य परमात्मन: (महा.भा.शा.206.60) इति स्मृते:। अतो भूतसङ्घातरूपत्वं
च शरीरस्याव्याप्तम्। पञ्चवृत्तिप्राणाधीनधारणत्वं च स्थावरशरीरेष्वव्याप्तम्। स्थावरेषु हि प्राणसद्भावेऽपि तस्य पञ्चधा अवस्थाय शरीरस्य धारकत्वेनावस्थानं नास्ति। अहल्यादीनां कर्मनिमित्तशिलाकाष्ठादिशरीरेष्विन्द्रियाश्रयत्वं सुखदु:खहेतुत्वं चाव्याप्तम्। अतो यस्य चेतनस्य
यद्द्रव्यं सर्वात्मना स्वार्थे नियन्तुं धारियतुं च शक्यम्, तच्छेषतैकस्वरूपं च, तत्तस्य शरीरमिति
शरीरलक्षणमास्थेयम्। रुग्णशरीरादिषु नियमनाद्यदर्शनं विद्यमानाया एव नियमनशक्ते: प्रतिबन्धकृतम्,
अग्न्यादेश्शक्तिप्रतिबन्धादौष्ण्याद्यदर्शनवत्। मृतशरीरं च चेतनवियोगसमय एव विशरितुमारब्धम्; क्षणान्तरे च विशीर्यते।        पूर्वं शरीरतया परि        प्तसङ्घातैकदेशत्वेन च तत्र शरीरत्वव्यवहार:।
अतस्सर्वं परमपुरुषेण सर्वात्मना स्वार्थे नियाम्यं धार्यं तच्छेषतैकस्वरूपमिति सर्वं चेतनाचेतनं तस्य
शरीरम्। अशरीरं शरीरेषु (कठ.2.22) इत्यादि च कर्मनिमित्तशरीरप्रतिषेधपरम्, यथोक्तसर्वशरीरत्वश्रवणात्।
उपरितनाधिकरणेषु चैतदुपपादयिष्यते। अपीतौ तद्वत्प्रसङ्गादसमञ्जसम्, न तु दृष्टान्तभावात् इति सूत्रद्वयेन इतरव्यपदेशात् (ब्र.सू.2.1.21) इत्यध्गिख़्करणसिद्धोऽर्थस्स्मारित:।। 9 ।।
MARKER: sutram beginning
overall_sutram_no:148
sutram_text:स्वपक्षदोषाच्च
sutram_index_string:2-1-10
148.        स्वपक्षदोषाच्च ।। 2-1-10 ।।
न केवलं ब्रह्मकारणवादस्य निर्दोषतयैतत्समाश्रयणम्; प्रधानकारणवादस्य दुष्टत्वाच्च तत्पिरत्यज्यैतदेव समाश्रयणीयम्। प्रधानकारणवादे हि जगत्प्रवृत्तिर्नोपपद्यते। तत्र हि निर्विकारस्य चिन्मात्रैकरसस्य पुरुषस्य
प्रकृतिसन्निधानेन प्रकृतिधर्माध्यासनिबन्धना जगत्प्रवृत्ति:। निर्विकारस्य चिन्मात्ररूपस्य प्रकृतिधर्माध्यासहेतुभूतं
प्रकृतिसन्निधानं किंरूपमिति विवेचनीयम्; किं प्रकृतेस्सद्भाव एव; उत तद्गत: कश्चिद्विकार:; अथ
पुरुषगत एव कश्चिद्विकार:। न तावत्पुरुषगत: अनभ्युपगमात्; नापि प्रकृतेर्विकार:, तस्याध्यासकार्यतया
अभ्युपेतस्याध्यास हेतुत्वासस्भवात्; सद्भावमात्रस्य सन्निधानत्वे मुक्तस्याप्यध्यासप्रसङ्ग        इति त्वत्पक्षे
जगत्प्रवृत्तिर्नोपपद्यते। अयमर्थस्साङ्ख्यपक्षप्रतिक्षेपसमये अभ्युपगमेऽप्यर्थाभावात् (शारी.2.2.8) इत्यादिना
प्रपञ्चयिष्यते।। 10।।
MARKER: sutram beginning
overall_sutram_no:149
sutram_text:तर्काप्रतिष्ठानादपि
sutram_index_string:2-1-11
149.        तर्काप्रतिष्ठानादपि ।। 2-1-11 ।।
तर्कस्याप्रतिष्ठितत्वादपि श्रुतिमूलो ब्रह्मकारणवाद एव समाश्रयणीय:; न प्रधानकारणवाद:।
शाक्योलूक्याक्षपादक्षपणकपिलपतञ्जलितर्काणामन्योन्यव्याघातात्तर्कस्याप्रतिष्ठितत्वं गम्यते।।11।।
MARKER: sutram beginning
overall_sutram_no:150
sutram_text:अन्यथानुमेयमिति चेदेवमप्यनिर्मोक्षप्रसङ्ग:
sutram_index_string:2-1-12
150.        अन्यथानुमेयमिति चेदेवमप्यनिर्मोक्षप्रसङ्ग: ।। 2-1-12 ।।
इदानीं विद्यमानानां शाक्यादीनां तर्कानुद्दूष्यान्यथा प्रधानकारणवादमति- क्रान्ततदुपदर्शितदूषणत्वेनानुमास्यामह इति चेत् - एवमपि पुरुषबुद्धिमूलतर्कैकावलम्बनस्य तथैव देशान्तरकालान्तरेषु त्वदधिककुतर्ककुशलपुरुषोत्प्रेक्षिततर्कदूष्यत्वसम्भावनया तर्काप्रतिष्ठानदोषादनिर्मोक्षो दुर्वार:। अतोऽतीन्द्रियेऽर्थे शास्त्रमेव प्रमाणम्; तदुपबृंहणायैव तर्क उपादेय:; तथाचाह आर्षं धर्मोपदेशं च वेदशास्त्राविरोधिना । यस्तर्केणानुसन्धत्ते स धर्मं वेद नेतर:  (मनु.12.106)  इति।
वेदाख्यशास्त्रविरोधिनेत्यर्थ:। अतो वेदविरोधित्वेन वेदार्थविशदीकरणरूपवेदोपबृंहणतर्कोपादानाय साङ्ख्यस्मृतिर्नादरणीया।। 12 ।।
इति श्रीशारीरकमीमांसाभाष्ये विलक्षणत्वाधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये शिष्टापरिग्रहाधिकरणम्।।4।।
MARKER: sutram beginning
overall_sutram_no:151
sutram_text:एतेन शिष्टापरिग्रहा अपि व्याख्याता:
sutram_index_string:2-1-13
151.        एतेन शिष्टापरिग्रहा अपि व्याख्याता: ।। 2-1-13 ।।
शिष्टा: - परिशिष्टा:, न विद्यते वेदपरिग्रहो येषामित्यपरिग्रहा:; शिष्टाश्चापरिग्रहाश्च शिष्टापरिग्रहा: एतेन वेदापरिगृहीतसाङ्ख्यपक्षक्षपणेन परिशिष्टाश्च वेदापरिगृहीता: कणभक्षाक्षपादक्षपणकभिक्षुपक्षा: क्षपिता वेदितव्या:। परमाणुकारणवादेऽमीषां सर्वेषां संवादात्कारणवस्तुविषयस्य तर्कस्याप्रतिष्ठितत्वं न
शक्यते वक्तुमित्यधिकाशङ्का।।
तावन्मात्रसंवादेऽपि तर्कमूलत्वाविशेषात्परमाणुस्वरूपेऽपि शून्यात्मकत्वाशून्यात्मकत्वज्ञानात्मकत्व-
अर्थात्मकत्वक्षणिकत्वनित्यत्वैकान्तत्वानेकान्तत्वसत्यासत्यात्मकत्वादिविसंवाददर्शनाच्चाप्रतिष्ठितत्वमेवेति
परिहार:।। 13।।
इति श्रीशारीरकमीमांसाभाष्ये शिष्टापरिग्रहाधिकरणम्।। 4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये भोक्त्रापत्त्यधिकरणम्।। 5 ।।
MARKER: sutram beginning
overall_sutram_no:152
sutram_text:भोक्त्रापत्तेरविभागश्चेत्स्याल्लोकवत्
sutram_index_string:2-1-14
152.        भोक्त्रापत्तेरविभागश्चेत्स्याल्लोकवत् ।। 2-1-14 ।।
पुनरपि साङ्ख्य: प्रत्यवतिष्ठते - यदुक्तं, स्थूलसूक्ष्मचिदचिद्वस्तुशरीरस्य परस्य ब्रह्मण: कार्यकारणरूपत्वाज्जीवब्रह्मणोस्स्वभावविभाग उपपद्यते - इति; स तु विभागो न सम्भवति -
ब्रह्मणस्सशरीरत्वे तस्य भोक्तृत्वापत्ते:, सशरीरत्वे जीवस्येवेश्वरस्यापि सशरीरत्वप्रयुक्तसुखदु:खयो:
भोक्तृत्वस्यावर्जनीयत्वात्। ननु च सम्भोगप्राप्तिरितिचेन्न वैशेष्यात् (शारी.1.2.8) इत्यत्रेश्वरस्य
भोगप्रसङ्गपरिहार उक्त:, नैवम् तत्र ह्युपास्यतया हृदयायतने सन्निहितस्य शरीरान्तर्वर्तित्वमात्रेण
भोगप्रसङ्गो न विद्यत इत्युक्तम्, इह तु जीववद्ब्रह्मणोऽपि शरीरत्वे तद्वदेव सुखदु:खयोर्भोक्तृत्वप्रसङ्गो दुर्वार इत्युच्यते; दृश्यते हि सशरीराणां जीवानां शरीरगतबालत्वस्थविरत्वादिविकारासम्भवेऽपि
शरीरधातुसाम्यवैषम्यनिमित्तसुखदु:खयोग:। श्रुतिश्च न ह वै सशरीरस्य सत: प्रियाप्रिययोरपहतिरस्ति
अशरीरं वा व सन्तं न प्रियाप्रिये स्पृशत: (छां.8.12.1) इति। अतस्सशरीरब्रह्मकारणवादे जीवेश्वरस्वभावविभागासम्भवात्केवलब्रह्मकारणवादे मृत्सुवर्णादिवज्जगद्गतापुरुषार्थादिसर्वविशेषाश्रयत्व-
प्रसङ्गाच्च प्रधानकारणवाद एव ज्यायानिति चेत् -
सिद्धान्त:
अत्रोत्तरं स्याल्लोकवत् - इति। स्यादेव विभागो जीवेश्वरस्वभावयो:; न हि जीवस्य
शरीरधातुसाम्यवैषम्यनिमित्तं सुखदु:खयोर्भोक्तृत्वं सशरीरत्वकृतम्, अपि तु पुण्यपापरूपकर्मकृतम्। न
ह वै सशरीरस्य (छां.8.12.1) इत्यपि कर्मारब्धदेहविषयम्, स एकधा भवति त्रिधा भवति (छा.7.26.2) स यदि पितृलोककामो भवति (छा.8.2.1) स तत्र पर्येति जक्षत्क्रीडन् रममाण: (छा.8.12.3) इति कर्मबन्धविनिर्मुक्तस्याविर्भूतस्वरूपस्य सशरीरस्यैवापुरुषार्थगन्धाभावात्। अपहतपाप्मनस्तु
परमात्मनस्स्थूलसूक्ष्मरूपकृत्स्नजगच्छरीरत्वेऽपि कर्मसम्बन्धगन्धो नास्तीति नतरामपुरुषार्थगन्धप्रसङ्ग:।
लोकवत् - यथा लोके राजशासनानुवर्तिनां तदतिवर्तिनां च राजानुग्रहनिग्रहकृतसुखदु:खयोगेऽपि न
शरीरित्वमात्रेण शासके राज्ञ्यपि शासनानुवृत्त्यतिवृत्तिनिमित्तसुखदु:खयोर्भोक्तृत्वप्रसङ्ग:। यथाह - द्रमिडभाष्यकार: यथा लोके राजा प्रचुरदन्दशूके घोरेऽनर्थसङ्कटेऽपि प्रदेशे वर्तमानो व्यजनाद्यवधूतदेहो दोषैर्न स्पृश्यते, अभिप्रेतांश्च लोकान् परिपालयति, भोगांश्च गन्धादीनविश्वजनोपभोग्यान्धारयति, तथाऽसौ लोकेश्वरो भ्रमत्स्वसामर्थ्यचामरो दोषैर्न स्पृश्यते, रक्षति च लोकान्ब्रह्मलोकादीन्,
भोगांश्चाविश्वजनोपभोग्यान्धारयति इति मृत्सुवर्णादिवद्ब्रह्मस्वरूपपरिणामस्तु नैवाभ्युपगम्यते, अविकारत्व- निर्दोषत्वादिश्रुते:।।
यत्तु परैर्ब्रह्मकारणवादे भोक्तृभोग्यविभागाभावमाशङ्क्य समुद्रफेनतरङ्गदृष्टान्तेन विभागप्रतिपादनपरं सूत्रं  व्याख्यातम्;  तदयुक्तम्,  अन्तर्भावितशक्त्यविद्योपाधिकाद् ब्रह्मणस्सृष्टिं अभ्युपगच्छतामेवं
आाक्षेपपरिहारयोरसङ्गतत्वात्, कारणान्तर्गतशक्त्यविद्योपाध्युपहितस्य भोक्तृत्वादुपाधेश्च भोग्यत्वात्। विलक्षणयोस्तयो: परस्परभावापत्तिर्हि न सम्भवति । स्वरूपपरिणामस्तु तैरपि नाभ्युपेयते, न कर्माविभागादिति चेन्नानादित्वात् (ब्र.सू.2.1.35) इति क्षेत्रज्ञानां तद्गतकर्मणां चानादित्वप्रतिपादनात्। स्वरूपपरिणामाभ्युपगमेऽपि भोक्तृभोग्याविभागाशङ्का कस्यचिदपि न जायते, मृत्सुवर्णादिपरिणाम-
रूपघटशरावकटकमकुटादिविभागवद्भोक्तृभोग्यविभागोपपत्ते:। स्वरूपपरिणामे च ब्रह्मण एव
भोक्तृभोग्यत्वापत्तिरिति पुनरप्यसामञ्जस्यमेव।।14।।
इति श्रीशारीरकमीमांसाभाष्ये भोक्त्रापत्त्यधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आरम्भणाधिकरणम्।।6।।
MARKER: sutram beginning
overall_sutram_no:153
sutram_text:तदनन्यत्वमारम्भणशब्दादिभ्य:
sutram_index_string:2-1-15
153.        तदनन्यत्वमारम्भणशब्दादिभ्य: ।। 2-1-15 ।।
असदितिचेन्न प्रतिषेधमात्रत्वात् (ब्र.सू.2.1.7) इत्यादिषु कारणभूताद्ब्रह्मण: कार्यभूतस्य जगतोऽनन्यत्वमभ्युपगम्य ब्रह्मणो जगत्कारणत्वमुपपादितम्, इदानीं तदेवानन्यत्वमाक्षिप्य समाधीयते। तत्र काणादा: प्राहु: - न कारणात्कार्यस्यानन्यत्वं सम्भवति, विलक्षणबुुद्धिबोध्यत्वात्, न खलु तन्तुपटमृत्पिण्डघटादिषु कार्यकारणविषया बुुद्धिरेकरूपा। शब्दभेदाच्च, न हि तन्तव: पट इत्युच्यन्ते,
पटो वा तन्तव इति। कार्यभेदाच्च - न हि मृत्पिण्डेनोेदकमाह्रियते घटेन वा कुड्यं निर्मीयते। कालभेदाच्च, पूर्वकालं च कारणम्, अपरकालं च कार्यम्। आकारभेदाच्च - पिण्डाकारं कारणम्, कार्यं च पृथुबुध्नोदराकारम्; तथा सत्यामेव मृदि घटो नष्ट इति व्यवह्रियते । सङ्ख्याभेदश्च दृश्यते
- बहवस्तन्तव:, एकश्च पट:। कारकव्यापारवैयर्थ्यं च - कारणमेव चेत्कार्यं किं कारकव्यापारसाध्यं स्यात्। सत्यपि कार्ये कार्योपयोगितया कारकव्यापारेण भवितव्यं चेत् - सर्वदा कारकव्यापारेण नोपरन्तव्यम्। सर्वस्य सर्वदा सत्त्वेन नित्यानित्यविभागश्च न स्यात्। अथ कार्यं सदेव पूर्वमनभिव्यक्तं कारकव्यापारेणाभिव्यज्यते, अत:कारकव्यापारार्थवत्त्वं, नित्यानित्यविभागश्चोच्यते; तदसत्, अभिव्यक्ते:
अभिव्यक्त्यन्तरापेक्षत्वे अनवस्थानादनपेक्षत्वे कार्यस्य नित्योपलब्धिप्रसङ्गात् तदुत्पत्त्यभ्युपगमे चासत्कार्यवादप्रसङ्गात्। किञ्च कारकव्यापारस्याभिव्यञ्जकत्वे घटार्थेन कारकव्यापारेण करकादेरप्यभिव्यक्ति:
प्रसज्यते, सम्प्रतिपन्नाभिव्यञ्जकभावेषु दीपादिष्वभिव्यङ्ग्यविशेषनियमादर्शनात्; न हि घटार्थमारोपित:
प्रदीप: करकादीन्नाभिव्यनक्ति। अतोऽसत: कार्यस्योत्पत्तिहेतुत्वेनैव कारकव्यापारार्थवत्त्वं, अतश्च
सत्कार्यवादासिद्धि:। न च नियतकारणोपादानं सत एव कार्यत्वं साधयति, कारणशक्तिनियमादेव तदुपपत्ते:। नन्वसत्कार्यवादिनोऽपि कारकव्यापारो नोपपद्यते; प्रागुत्पत्ते: कार्यस्यासत्त्वात्। कार्यादन्यत्र कारकव्यापारेण भवितव्यम्; तत्रान्यत्वाविशेषात्तन्तुगतकारकव्यापारेण घटोत्पत्तिरपि प्रसज्यते; नैवम् यत्कार्योत्पादनशक्तं यत्कारणम्, तद्गतकारकव्यापारेण तत्कार्योत्पत्तिसिद्धे:।
अत्राहु: - कारणादनन्यत्कार्यम्; न हि परमार्थत: कारणव्यतिरिक्तं कार्यं नाम वस्त्वस्ति,
अविद्यानिबन्धनत्वात्सकलकार्यतद्व्यवहारयो:। अतो यथा कारणभूतान्मृद्द्रव्याद् घटादिषु विकारेषूपलभ्यमानाद्व्यतिरिक्तं घटशरावादिकार्यं व्यवहारमात्रालम्बनं मिथ्या; कारणभूतं मृद्द्रव्यमेव सत्यम्; तथा निर्विशेषसन्मात्रात्कारणभूताद्ब्रह्मणोऽन्योऽहङ्कारादिव्यवहारालम्बन: कृत्स्न: प्रपञ्चो मिथ्या; कारणभूतं सन्मात्रं ब्रह्मैव सत्यम्। तस्मात्कारणव्यतिरिक्तं कार्यं नास्तीति कारणादनन्यत्कार्यम्। न च वाच्यं शुक्तिकारजतादीनामिव घटादिकार्याणामसत्यत्वाप्रसिद्धे: दृष्टान्तानुपपत्तिरिति; यतस्तत्रापि युक्त्या मृद्द्रव्यमात्रमेव सत्यतया व्यवस्थाप्यते; तदतिरिक्तं तु युक्त्या बाद्ध्यते। का पुनरत्र युक्ति:?
मृद्द्रव्यमात्रस्यानुवर्तमानत्वम्, तदतिरिक्तस्य च व्यावर्तमानत्वम्। रज्जुसर्पादिषु ह्यनुवर्तमानस्याधिष्ठानभूतस्य
रज्ज्वादेस्सत्यता, व्यावर्तमानस्य च सर्पभूदलनाम्बुधारादेरसत्यता दृष्टा, तथाऽनुवर्तमानमधिष्ठानभूतं
मृद्द्व्यमेव सत्यम्, व्यावर्तमानास्तु घटशरावादयोऽसत्यभूता:। किञ्च सत आत्मनो विनाशाभावादसतश्च
शशविषाणादेरुपलब्ध्यभावात् उपलब्धिविनाशयोगिकार्यं सदसद्भ्यामनिर्वचनीयमिति गम्यते। अनिर्वचनीयं च शुक्तिकारकजतादिवन्मृषैव। तस्य चानिर्वचनीयत्वं प्रतीतिबाधाभ्यां सिद्धम्। किञ्च कार्यमुत्पादयन्मृदादि कारणद्रव्यं किमविकृतमेव कार्यमुत्पादयति, उत कञ्चन विशेषमापन्नम्। न तावदविकृतमुत्पादयति, सर्वदोत्पादकत्वप्रसङ्गात्। नापि विशेषान्तरमापन्नम्, विशेषान्तरापत्तेरपि विशेषान्तरापत्तिपूर्वकत्वेन भवितव्यम्, तस्या अपि तथेत्यनवस्थानात्। अविकृतमेव देशकालनिमित्तविशेषसम्बद्धं कार्यमुत्पादयतीति चेन्न। देशादिविशेषसम्बन्धोऽपि ह्यविकृतस्य विशेषान्तरमापन्नस्य च पूर्ववन्न सम्भवति। न च वाच्यं
मृत्सुवर्णदुग्धादिभ्यो घटरुचकदध्यादीनामुत्पत्तिर्दृश्यते; शुक्तिकारजतादिवद्देशकालादिप्रतिपन्नोपाधौ बाधश्च न दृश्यते, अत: प्रतीतिशरणानां कारणात्कार्योत्पत्तिरवश्याश्रयणीयेति; विकल्पासहत्वात् - किं
हेमादिमात्रमेव स्वस्तिकादेरारम्भकम्, उत रुचकादि, अथ रुचकाद्याश्रयो हेमादि:; न तावद्धेमादिमात्रमारम्भकम्; हेमव्यतिरिक्तस्य कार्यस्याभावात्, स्वात्मानं प्रत्यात्मन आरम्भकत्वासम्भवाच्च।
हेमव्यतिरिक्तं स्वस्तिकं दृश्यत इति चेत् - न हेमव्यतिरिक्तं तत्, हेमप्रत्यभिज्ञानात् तदतिरिक्तवस्त्वन्तरानुपलब्धेश्च। बुद्धिशब्दान्तरादिभिर्वस्त्वन्तरत्वं साधितमिति चेन्न, अनिरूपितवस्त्ववलम्बनानां
बुद्धिशब्दान्तरादीनां  शुक्तिकारजतबुद्धिशब्दादिवद् भ्रान्तिमूलत्वेन वस्त्वन्तरसद्भावस्यासाधकत्वात्;
नापि रुचकादि स्वस्तिकादेरारम्भकम्, स्वस्तिके हि रुचकं पट इव तन्तवो भवतापि नोपलभ्यते। नापि रुचकाश्रयभूतं हेम, रुचकाश्रयाकारेण हेम्नस्स्वस्तिकेऽनुपलब्धे: । अतो मृदादिकारणातिरिक्तस्य कार्यस्यासत्यत्वदर्शनाद्ब्रह्मव्यतिरिक्तं  कृत्स्नं  जगत्कार्यत्वेन  मिथ्याभूतम् ।  तदिदं
ब्रह्मव्यतिरिक्तमिथ्यात्वसुखप्रतिपत्तये काल्पनिकमृदादिसत्यत्वमाश्रित्य कार्यस्यासत्यत्वं प्रतिपादितम्। परमार्थतस्तु
मृत्सुवर्णादिकारणमपि घटरुचकादिकार्यवन्मिथ्याभूतम्, ब्रह्मकार्यत्वाविशेषात्। ऐतदात्म्यमिदं सर्वं, तत्सत्यम् (छा.6.8.7) नेह नानास्ति किञ्चन (कठ.4.11) मृत्योस्स मृत्युमाप्नोति य इह नानेव पश्यति (कठ.4.10) यत्र हि द्वैतमिव भवति तदितर इतरं पश्यति यत्रत्वस्य सर्वमात्मैवाभूत्तत्केन कं पश्येत् (बृृ.4.4.14) इन्द्रो मायाभि: पुरुरूप ईयते (बृ.4.5.19)
इत्येवमादिभिश्श्रुतिभिश्च ब्रह्मव्यतिरिक्तस्य मिथ्यात्वमवगम्यते। नचागमावगतार्थस्य प्रत्यक्षविरोधश्शङकनीय:; यथोक्तप्रकारेण कार्यस्य सर्वस्य मिथ्यात्वावगमात्, प्रत्यक्षस्य सन्मात्रविषयत्वाच्च, विरोधे सत्यप्यसम्भावितदोषस्य चरमभाविनस्स्वरूपसद्भावादौ प्रत्यक्षाद्यपेक्षत्वेऽपि प्रमितौ निराकाङ्क्षस्य निरवकाशस्य शास्त्रस्य बलीयस्त्वात्। अत: कारणभूताद्ब्रह्मणोऽन्यत्सर्वं मिथ्या। न च प्रपञ्चमिथ्यात्वेन जीवमिथ्यात्वमाशङ्कनीयम्, ब्रह्मण एव जीवभावात् । ब्रह्मैव हि सर्वशरीरेषु जीवभावमनुभवति -
अनेन जीवेनाऽत्मनाऽनुप्रविश्य (छा.6.3.2) एको देवस्सर्वभूतेषु गूढ: (श्वे.6.19) एको देवो
बहुधा निविष्ट: (यजु.आरण.3.12.1) एष सर्वेषु भूतेषु गूढोत्मा न प्रकाशते (कठ.3.12) नान्योऽतोऽस्ति द्रष्टा (बृ.5.7.23) इत्येवमादिभ्य:। नन्वेकमेव ब्रह्म सर्वशरीरेषु जीवभावमनुभवति चेत् - पादे मे वेदना शिरसि मे सुखम् इतिवत्सर्वशरीरेषु सुखदु:खप्रतिसन्धानं स्यात्; जीवेश्वरबद्धमुक्त- शिष्याचार्यज्ञत्वाज्ञत्वादिव्यवस्था च न स्यात्।
अत्र केचिदद्वितीयत्वं ब्रह्मणोऽभ्युपयन्त एवैवं समादधते - एकस्यैव ब्रह्मण: प्रतिबिम्बभूतानां जीवानां सुखित्वदु:खित्वादय        एकस्यैव        मुखस्य        प्रतिबिम्बानां मणिकृपाणदर्पणादिषूपलभ्यमानानां
अल्पत्वमहत्त्वमलिनत्वामलत्वादिवत् तत्तदुपाधिवशात् व्यवस्थाप्यन्ते। ननु अनेन जीवेनाऽत्मनाऽनुप्रविश्य
(छा.6.3.2) इत्यादिश्रुतेर्न जीवा ब्रह्मणो भिद्यन्त इत्युक्तम्; सत्यम्, परमार्थत:; काल्पनिकं तु
भेदमाश्रित्येयं व्यवस्थोच्यते। कस्य पुन: कल्पना; न तावद्ब्रह्मण:, तस्य परिशुद्धज्ञानात्मन: कल्पनाशून्यत्वात्। नापि जीवानाम्, इतरेतराश्रयत्वप्रसङ्गात् - कल्पनाधीनो हि जीवभाव:, जीवाश्रया च कल्पना - इति। नैतदेवम्, अविद्याजीवभावयो: बीजाङ्कुरन्यायेनानादित्वात्। किञ्च -
प्रासादनिगरणादिवदनुपपन्नतैकवेषायामवस्तुभूतायामविद्यायां नेतरेतराश्रयत्वादयो वस्तुदोषा अनव  प्तिमावहन्ति।
वस्तुतो ब्रह्माव्यतिरिक्तानां जीवानां स्वतो विशुद्धत्वेऽपि कृपाणादिगतमुखप्रतिबिम्बश्यामतादि-
वदौपाधिकाशुद्धिसम्भवादविद्याश्रयत्वोपपत्ते: काल्पनिकत्वोपपत्ति:। प्रतिबिम्बगतश्यामतादिवज्जीवगताशुद्धिरपि
भ्रान्तिरेव, अन्यथाऽनिर्मोक्षप्रसङ्गात्। जीवानां भ्रमस्य प्रवाहानादित्वान्न तद्धेतुरन्वेषणीय: - इति।।
तदेतदविदिताद्वैतयाथात्म्यानां भेदवादश्रद्धालुजनबहुमानावलोकनलिप्साविजृम्भितम्ग्।ख़्
जीवस्याकल्पितस्वाभाविकरूपेणाविद्याश्रयत्वे ब्रह्मण एवाविद्याश्रयत्वमुक्तं स्यात्। तदतिरिक्तेन तस्मिन्कल्पितेनाकारेणाविद्याश्रयत्वे जडस्याविद्याश्रयत्वमुक्तं स्यात्। न खल्वद्वैतवादिन: तदुभयव्यतिरिक्तमाकारमभ्युपगच्छन्ति। कल्पिताकारविशिष्टेन स्वरूपेणैव अविद्याश्रयत्वमितिचेत् - तन्न, स्वरूपस्याखण्डैकरसस्याविद्यामन्तरेण विशिष्टरूपत्वासिद्धे;, अविद्याश्रयाकार एव हि निरूप्यते।
किञ्च बन्धमोक्षादिव्यवस्थासिद्ध्यर्थं हि जीवाज्ञानवादाश्रयणम्, सा तु व्यवस्था जीवाज्ञानपक्षेऽपि न सिद्ध्यति। अविद्याविनाश एव हि मोक्ष:। तत्रैकस्मिन्मुक्ते अविद्याविनाशादितरेऽपि विमुच्येरन्।
अन्यस्यामुक्तत्वादविद्या तिष्ठतीति चेत् - तर्ह्येकस्याप्यमुक्तिस्स्यात्, अविद्याया अविनष्टत्वात्;
प्रतिजीवमविद्याभेद: कल्प्यते, तत्र यस्याविद्या विनष्टा, स मोक्ष्यते, यस्य  त्वनष्टा, स भन्त्स्यत
इति चेत् - तन्न, प्रतिजीवमिति जीवभेदमाश्रित्य ब्रूषे, स जीवभेद: किं स्वाभाविक:, उताविद्याकल्पित:; न तावत्स्वाभाविक:, अनभ्युपगमात्; भेदसिद्ध्यर्थस्य चाविद्याकल्पनस्य व्यर्थत्वात्। अथाविद्याकल्पित:, तत्रेयं जीवभेदकल्पिकाऽविद्या किं ब्रह्मण:, उत जीवानाम्। ब्रह्मण इति चेत् - आगतोऽसि मदीयं
मार्गम्।  अथ  जीवानाम्।  किमस्या  जीवभेद  प्तिसिद्ध्यर्थतां  विस्मरसि?  अथ  प्रतिजीवं
बद्धमुक्तव्यवस्थासिद्ध्यर्थं या अविद्या: कल्प्यन्ते, ताभिरेव जीवभेदोऽपीति मनुषे, जीवभेदसिद्धौ तास्सिद्ध्यन्ति, तासु सिद्धासु जीवभेदसिद्धिरितीतरेतराश्रयत्वम् । न चात्र बीजाङ्कुरन्यायस्सिध्यति बीजाङ्कुरेषु ह्यन्यदन्यद्बीजमन्यस्यान्यस्याङ्कुरस्योत्पादकम् । इह तु याभिरविद्याभिर्ये जीवा: कल्प्यन्ते, तानेवाश्रित्य तासां सिद्धिरित्यशङ्कनीयता । अथ बीजाङ्कुरन्याग्यख़्ेन पूर्वपूर्वजीवाश्रयाभिरविद्याभिरुत्तरोत्तरजीवकल्पनां
मन्यसे, तथा सति जीवानां भङ्गुरत्वमकृताभ्यागमकृतविप्रणाशादिप्रसङ्गश्च।
अत एव ब्रह्मण: पूर्वपूर्वजीवाश्रयाभिरविद्याभिरुत्तरोत्तरजीवभावकल्पनमित्यपि निरस्तम्।
अविद्याप्रवाहेऽभ्युपगम्यमाने तत्कल्पितजीवभावस्यापि तद्वत्प्रवाहानादिता स्यात्, न ध्रुवरूपता। आमोक्षाच्च जीवस्य ध्रुवत्वमिष्टं न सिध्येत्। यच्चोक्तमविद्याया अवस्तुरूपत्वेनानुपपन्नतैकवेषाया नेतरेताश्रयत्वादयो
वस्तुदोषा अनव प्तिमावहन्तीति, तथा सति मुक्तान् परं च ब्रह्माश्रयेदविद्या। शुद्धविद्यास्वरूपत्वादशुद्धिरूपा न तत्र प्रसजतीति चेत् - किमुपपत्त्यनुवर्तिन्यविद्या। एवं तर्ह्युक्ताभि: उपपत्तिभिर्जीवानपि नाश्रयेत्। किञ्च जीवाश्रयाया अविद्यायास्तत्त्वज्ञानोदयान्नाशे सति जीवो नश्येद्वा? नवा? यदि नश्येत्, स्वरूपोच्छित्तिलक्षणो मोक्षस्स्यात्; नो चेदविद्यानाशेऽप्यनिर्मोक्ष:, ब्रह्मस्वरूपव्यतिरिक्तजीवत्वावस्थानात्।
यच्चोक्तं - मणिकृपाणदर्पणादिषूपलभ्यमानमुखमलिनत्वविमलत्वादिवच्छुद्ध्यशुद्ध्यादिव्यवस्थोपपत्ति: इति; तत्रेदं विमर्शनीयम् - अल्पत्वमलिनत्वादय औपाधिका दोषा: कदा नश्येयुरिति, कृपाणाद्युपाध्यपगम
इति चेत्- किं तदाऽल्पत्वाद्याश्रय: प्रतिबिम्बं तिष्ठति वा, न वा, तिष्ठति चेत् - तत्स्थानीयस्य जीवस्यापि स्थितत्वादनिर्मोक्षप्रसङ्ग:। नश्यति चेत् - तद्वदेव जीवनाशात्स्वरूपोच्छित्तिलक्षणो मोक्षस्स्यात्। किञ्च - यस्य ह्यपुरुषार्थरूपदोषप्रतिभास:, तस्य तदुच्छेद: पुरुषार्थ:; तत्र किमौपाधिकदोषप्रतिभासो बिम्बस्थानीयस्य ब्रह्मण:, उत प्रतिबिम्बस्थानीयस्य जीवस्य, उतान्यस्य कस्यचित्; आद्ययो: कल्पयोर्दृष्टान्तोऽयं न सङ्गच्छते, मुखस्य मुखप्रतिबिम्बस्य चाल्पत्वादिदोषप्रतिभासशून्यत्वात्, न हि
मुखं तत्प्रतिबिम्बं वा चेतयते, ब्रह्मणो दोषप्रतिभासे ब्रह्माविद्याप्रसङ्गश्च। तृतीयोऽपि कल्पो न कल्पते, जीवब्रह्मव्यतिरिक्तस्य द्रष्टुरभावात्। किञ्च अविद्याकल्प्यस्य जीवस्य कल्पक: क इति निरूपणीयम् ।  न  तावदविद्या,  अचेतनत्वात्,  नापि  जीव:,  आत्माश्रयदोषप्रसङ्गात्,
शुक्तिकारजतादिवदविद्याकल्प्यत्वाच्च जीवभावस्य। ब्रह्मैव कल्पकमिति चेत् - ब्रह्माज्ञानमेवायातम्। किञ्च ब्रह्माज्ञानानभ्युपगमे किं ब्रह्म जीवान्पश्यति वा? न वा? न पश्यति चेत् - ईक्षापूर्विका
विचित्रसृष्टिर्नामरूपव्याकरणमित्यादि ब्रह्मणो न स्यात् । अथ पश्यति, अखण्डैकरसं ब्रह्म नाविद्यामन्तरेण जीवान्पश्यतीति ब्रह्माज्ञानप्रसङ्ग:। अतएव मायाविद्याविभागवादोऽपि निरस्त:। अज्ञानमन्तरेण हि
मायिनोऽपि ब्रह्मणो जीवदर्शित्वं न स्यात्। न च मायावी परानदृष्ट्वा मोहयितुमलम्। नापि माया
मायाविनो दर्शनसाधनम्, दृष्टेषु परेषु तन्मोहनसाधनमात्रत्वात्तस्या:। अथ ब्रह्मणो माया तस्य जीवदर्शित्वं कुर्वती जीवमोहनस्य हेतुरिति मन्यसे, तर्हि परिशुद्धस्याखण्डैकरसस्वप्रकाशस्य ब्रह्मण:
परदर्शनं कुर्वती माया मायापरपर्याया अविद्यैव स्यात्। अथ मतम् - विपरीतदर्शनहेतुरविद्या। माया तु मिथ्याभूतं ब्रह्मव्यतिरिक्तं मिथ्यात्वेन दर्शयन्ती न ब्रह्मणो विपरीतदर्शनहेतु:। अतस्तस्या नाविद्यात्वमिति। नैवम् - चन्द्रैकत्वे ज्ञायमाने द्विचन्द्रदर्शनहेतोरप्यविद्यात्वात्। यदि च ब्रह्म मिथ्यात्वेनैव स्वव्यतिरिक्तं जानाति, न तर्हि तन्मोहयति। नह्यनुन्मत्तो मिथ्यात्वेन ज्ञातान्मोहयितुमीहते। अथापुरुषार्थापरमार्थ- दर्शनहेतुरिवद्या, माया तु ब्रह्मणो नापुरुषार्थदर्शनहेतु:; अतोऽस्या नाविद्यात्वमिति मतम्; तन्न, द्विचन्द्रज्ञानस्य दु:खहेतुत्वाभावेनापुरुषार्थत्वाभावेऽपि तद्धेतुरविद्यैव तन्निरसने च प्रयस्यन्ति। यदि च नापुरुषार्थदर्शनकरी माया, तर्ह्यनुच्छेद्यतया नित्या ब्रह्मस्वरूपानुबन्धिनी स्यात्। अस्तु को दोष इति चेत् - द्वैतदर्शनमेव दोष:। यत्र हि द्वैतिमव भवति... यत्र त्वस्य सर्वमात्मैवाभूत्तत्केन कं पश्येत्। (बृ.4.4.14) इत्याद्यद्वैतश्रुतय: प्रकुप्येयु:। परमार्थविषया अद्वैतश्रुतय:, मायायास्त्वपरमार्थत्वादविरोध
इति चेत् - अपरिच्छिन्नानन्दैकस्वरूपस्य ब्रह्मणोऽपरमार्थभूतमायादर्शनं तद्वत्ता चाविद्यामन्तरेण
नोपपद्यते। किञ्च अपरमार्थभूतया नित्यया मायया किं प्रयोजनं ब्रह्मण:। जीवमोहनमितिचेत् -
अपुरुषार्थेन मोहनेन किं प्रयोजनम् । क्रीडेति चेत् - अपरिच्छन्नानन्दस्य किं क्रीडया। परिपूर्णभोगानामेव क्रीडा पुरुषार्थत्वेन लोके दृष्टेति चेत् - नैवमिहोपपद्यते; नह्यपरमार्थभूतै: क्रीडोपकरणैरपरमार्थतया
प्रतिभासमानैर्निष्पन्नयाऽपरमार्थभूतया क्रीडयाऽपरमार्थभूतेन च तत्प्रतिभासेनानुन्मत्तानां क्रीडारसो निष्पद्यते।
मायाश्रयतयाऽभिमतब्रह्मव्यतिरेकेणाविद्याश्रयस्य जीवस्य कल्पनासम्भवश्च पूर्ववदेव द्रष्टव्य:। अतो
ब्रह्मैवानाद्यविद्याशबलं स्वगतनानात्वं पश्यतीत्यद्वितीयत्वं ब्रह्मणोऽभ्युपयद्भिरभ्युपेत्यम्। यत्तु बन्धमोक्षव्यवस्था नोपपद्यत  इति,  न  तद्ब्रह्माज्ञानवादिनश्चोद्यम्,  एकस्यैव  ब्रह्मणोऽज्ञस्य  स्वाज्ञाननिवृत्त्या
मोक्ष्यमाणत्वाद्बद्धमुक्तादिव्यवस्थाया एवाभावात्, व्यवह्रियमाणायाश्च बद्धमुक्तशिष्याचार्यादिव्यवस्थाया: काल्पिनकत्वात्, स्वप्नदर्शिन इव चैकस्यैवाविद्यया सर्वकल्पनोपपत्ते:; स्वप्नदृशा ह्येकेन दृष्टाश्शिष्याचार्यादयस्तदविद्याकल्पिता एव। अत एव बह्वविद्याकल्पनमपि न युक्तिमत्। पारमार्थिकी
बन्धमोक्षव्यवस्था स्वपरव्यवस्था च जीवाज्ञानवादिनापि नाभ्युपेयते। अपारमार्थिकी त्वेकस्यैवाविद्ययोपपद्यते।
प्रयोगश्च - बन्धमोक्षव्यवस्था: स्वपरव्यवस्थाश्च स्वाविद्याकल्पिता:, अपारमार्थिकत्वात्, स्वप्नदृष्टव्यवस्थावदिति। शरीरान्तराण्यपि मयैवात्मवन्ति, शरीरत्वात्, एतच्छरीरवत्। शरीरान्तराण्यपि
मदविद्याकल्पितानि, शरीरत्वात्, कार्यत्वात्, जडत्वात्, कल्पितत्वाद्वा, एतच्छरीरवत्। विवादाध्यासितं चेतनजातमहमेव,  चेतनत्वात्,  यदनहम्,  तदचेतनं  दृष्टम्,  यथा  घट:।  अतस्स्वपरविभागो
बद्धमुक्तशिष्याचार्यादिव्यवस्थाश्चैकस्याविद्याकल्पिता:। द्वैतवादिनापि बद्धमुक्तव्यवस्था दुरुपपादा, अतीतानां कल्पानामानन्त्यादेकैकस्मिन्कल्पे एकैकमुक्तावपि सर्वेषां मोक्षसम्भवादमुक्तानुपपत्ते:। अनन्तत्वादात्मनाममुक्ताश्च सन्तीतिचेत् - किमिदमनन्तत्वम्? असङ्ख्येयत्वमिति चेन्न, भूयस्त्वादल्पज्ञैरसङ्ख्येयत्वेऽपीश्वरस्य सर्वज्ञस्य सङ्ख्येया एव। तस्याप्यशक्यत्वे सर्वज्ञत्वं न स्यात्; आत्मनां निस्सङ्ख्यत्वादीश्वरस्य
अविद्यमानसङ्ख्यावेदनाभावो नासार्वज्ञ्यतामावहतीति चेत् - भिन्नत्वे सङ्ख्याविधुरत्वं नोपपद्यते।
आत्मानस्सङ्ख्यावन्त: भिन्नत्वात्, माषसर्षपघटपटादिवत्। भिन्नत्वे चात्मनां घटादिवज्जडत्वमनात्मत्वं क्षयित्वं च प्रसज्यते। ब्रह्मणश्चानन्तत्वं न स्यात्। अनन्तत्वं नाम परिच्छेदरहितत्वम् । भेदवादे च
वस्त्वन्तराद्विलक्षणत्वेन ब्रह्मणो वस्तुत:; परिच्छेदरहितत्वं न शक्यते वक्तुम्; वस्त्वन्तराभाव एव हि
वस्तुत: परिच्छेद:। वस्तुत: परिच्छिन्नस्य देशत: कालतश्चापरिच्छिन्नत्वं च न युज्यते; वस्त्वन्तराद्विलक्षणत्वेन
वस्तुत: परिच्छिन्ना एव घटादयो देशत: कालतश्च परिच्छिन्ना हि दृष्टा:; तथा सर्वे चेतना: ब्रह्म च वस्तुत: परिच्छिन्ना: देशकालाभ्यामपि परिच्छिद्यन्ते। एवञ्च सत्यं ज्ञानमनन्तम् (तै.उ.आन.1.1)
इत्यादिभिस्सर्वप्रकारपरिच्छेदरहितत्वं वदद्भिर्विरोध:। उत्पत्तिविनाशादयश्च जीवानां ब्रह्मणश्च प्रसज्येरन्; कालपरिच्छेद        एव        उत्पत्तिविनाशभागित्वम्। अत        एकस्यैवापरिच्छिन्नस्य        ब्रह्मणोऽविद्याविजृम्भितं
ब्रह्मादिस्तम्बपर्यन्तं        कृत्स्नं        जगत्;        सुखदु:खप्रतिसन्धानव्यवस्थादयोऽपि        स्वाप्नव्यवस्थावत्
अविद्यास्वाभाव्यादुपपद्यन्ते । तस्मादेकमेव नित्यमुक्तस्वप्रकाशस्वभावमनाद्यविद्या-वशाज्जगदाकारेण विवर्तत इति परमार्थतो ब्रह्मव्यतिरिक्ताभावात्तदनन्यत्वं जगत: - इति।।
अत्रोच्यते - निर्विशेषस्वप्रकाशमात्रं ब्रह्मानाद्यविद्यातिरोहितस्वस्वरूपं स्वगतनानात्वं पश्यतीत्येतत्
प्रकाशस्वरूपस्य निरंशस्य प्रकाशनिवृत्तिरूपतिरोधाने स्वरूपनाशप्रसङ्गेन तिरोधानासम्भवादिभ्य: सकलप्रमाणविरुद्धं स्ववचनविरुद्धं चेति पूर्वमेवोक्तम् । यत्पुनरुक्तं कारणव्यतिरिक्तं कार्यं युक्तिबाधितत्वेन
शुक्तिकारजतादिवद्भ्रम: - इति; तदयुक्तम्, युक्तेरभावात्। यत्त्वनुवर्तमानस्य कारणमात्रस्य सत्यत्वम्,
व्यावर्तमानानां घटशरावादिकार्याणामसत्यत्वमिति; तदप्यन्यत्र दृष्टस्यान्यत्र व्यावर्तमानता न बाधिकेत्यादिभि:
पूर्वमेव परिहृतम्। यच्चोपलभ्यमानत्वविनाशित्वाभ्यां सदसदनिर्वचनीयत्वेन कार्यस्य मृषात्वमिति; तदसत् उपलब्धिविनाशयोगो हि न मिथ्यात्वं साधयति, किन्त्वनित्यत्वम्। यद्देशकालसम्बन्धितया यदुपलब्धम्, तद्देशकालसम्बन्धितया बाधितत्वमेव हि तस्य मिथ्यात्वे हेतु:; देशान्तरकालान्तर- सम्बन्धितयोपलब्धस्यान्यदेशकालसम्बन्धित्वेन बाधितत्वं देशान्तरकालान्तराव्याप्तिमात्रं साधयति, न तु मिथ्यात्वम्। प्रतिप्रयोगश्च - घटादि कार्यं सत्यम्, देशकालादिप्रतिपन्नोपाधावबाधितत्वात्, आत्मवत्। यच्चोक्तं - कारणस्वरूपादविकृताद्विकृताच्च कार्योत्पत्तिर्न सम्भवति - इति; तदसत्, देशकालादिसहकारिसमवहितात्कारणात्कार्योत्पत्तिसम्भवात्। तत्समवधानं च विकृतस्याविकृतस्य च न सम्भवति इति यदुक्तम्; तदयुक्तम्, पूर्वमविकृतस्यैव कालादिसमवधानसम्भवात्। अविकृतत्वाविशेषात्
पूर्वमपि देशकालादिसमवधानं प्रसज्यत इति चेन्न, देशकालादिसमवधानस्य कारणान्तरायत्तस्य एतदायत्तत्वाभावात्। अतो देशकालादिसमवधानरूपविशेषमापन्नं कारणं कार्यमुत्पादयतीति न किञ्चिदवहीनम्। कारणस्य च कार्यं प्रत्यारम्भकत्वमबाधितं दृश्यमानं न केनापि प्रकारेणापह्नोतुं शक्यते। यत्तु -
हेमादिमात्रस्य, रचकादिकार्यस्यैतदाश्रयस्य वा हेमादेरारम्भकत्वं न सम्भवति - इति; तदयुक्तम्,
हेमादिमात्रस्यैव यथोक्तपरिकरयुक्तस्यारम्भकत्वसम्भवात्। न चारम्भकहेमव्यतिरिक्तं कार्यं न दृश्यत
इति वक्तुं शक्यम्; हेमातिरिक्तस्य स्वस्तिकस्य दर्शनात्, बुद्धिशब्दान्तरादिभिर्वस्त्वन्तरस्य साधितत्वाच्च। न चायं शुक्तिकारजतादिवद्भ्रम:, उत्पत्तिविनाशयोरन्तराल उपलभ्यमानस्य तद्देशकालसम्बन्धितया
बाधादर्शनात्। नचास्या उपलब्धेर्बाधिका काचिदपि युक्तिर्दृश्यते। प्रागनुपलब्धस्वस्तिकोपलब्धि-वेलायामपि
हेमप्रत्यभिज्ञा स्वस्तिकाश्रयतया हेम्नोऽप्यनुवृत्तेरविरुद्धा। श्रुतिभिस्तु प्रपञ्चमिथ्यात्वसाधनं पूर्वमेव निरस्तम्। यच्चान्यदत्र प्रत्यक्षविरोधादि प्रतिवक्तव्यम्, तदपि सर्वं पूर्वमेव सुष्ठूक्तम्। यच्चोक्तम्- एकेनात्मना सर्वाणि शरीराण्यात्मवन्ति - इति; तदसत्, एकस्यैव सर्वशरीरप्रयुक्तसुखदु:खप्रतिसन्धानप्रसङ्गात्। सौभरिप्रभृतिषु  ह्यात्मैकत्वेनानेकशरीरप्रयुक्त-सुखादिप्रतिसन्धानमेकस्य  दृश्यते।  न  चाहमर्थस्य
ज्ञातृत्वात्तद्भेदात्प्रतिसन्धानाभावो, नात्मभेदादिति वक्तुं शक्यम्; आत्मा ज्ञातैव, स चाहमर्थ एव,
अन्त:करणभूतस्त्वहङ्कारो जडत्वात्करणत्वाच्च शरीरेन्द्रियादिवन्न ज्ञातेत्युपपादितत्वात्।
यच्च शरीरत्वजडत्वकार्यत्वकल्पितत्वैस्सर्वशरीराणामेकस्याविद्याकल्पितत्वमुक्तम्; तदपि सर्वशरीराणामविद्याकल्पितत्वस्यैवाभावादयुक्तम्। तदभावश्चाबाधितस्य सत्यत्वोपपादनात्। यच्च चेतनादन्यस्य जडत्वदर्शनात्सर्वचेतनानामनन्यत्वमुक्तम्, तदपि सुखदु:खव्यवस्थया भेदोपपादनादेव निरस्तम्। यत्तु -
मयैवात्मवन्ति मदविद्याकल्पितान्यहमेव सर्वं चेतनजातमित्यहमर्थस्यैक्यमुपपादितम्, तदज्ञातस्वसिद्धान्तस्य
भ्रान्तिजल्पितम्, अहं त्वमाद्यर्थविलक्षणं चिन्मात्रं ह्यात्मा त्वन्मते। किञ्च निर्विशेषचिन्मात्रातिरेकि सर्वं मिथ्येति  वदतो  मोक्षार्थश्रवणादिप्रयत्नो  निष्फल:,  अविद्याकार्यत्वात्;  शुक्तिकारजतादिषु
रजताद्युपादानादिप्रयत्नवत्।  मोक्षार्थप्रयत्नो  व्यर्थ:्;  कल्पिताचार्यायत्तज्ञानकार्यत्वात्,
शुकप्रह्लादवामदेवादिप्रयत्नवत्। तत्त्वमस्यादिवाक्यजन्यज्ञानं न बन्धनिवर्तकम्, अविद्याकल्पितवाक्यजन्यत्वात्, स्वयमविद्यात्मकत्वात्, अविद्याकल्पितज्ञात्राश्रयत्वात्, कल्पिताचार्यायत्तश्रवणजन्यत्वाद्वा, स्वाप्नबन्धनिवर्तनवाक्यजन्यज्ञानवत्। किञ्च निर्विशेषचिन्मात्रं ब्रह्म मिथ्या, अविद्याकार्यज्ञानगम्यत्वात्,
अविद्याकल्पितज्ञात्राश्रयज्ञानगम्यत्वात्, अविद्यात्मकज्ञानगम्यत्वाद्वा, यदेवं तत्तथा, यथा स्वाप्नगन्धर्वनगरादि:। न च निर्विशेषचिन्मात्रं ब्रह्म स्वयं प्रकाशते, येन न प्रमाणान्तरमपेक्षते। यत्त्वात्मसाक्षिकं स्वयंप्रकाशज्ञानं दृश्यते, तत्तु ज्ञेयविशेषसिद्धिरूपं ज्ञातृगतमेव दृश्यत इति पूर्वमेवोक्तम्। यानि च तस्य निर्विशेषत्वसाधकानि यौक्तिकानि ज्ञानानि उपन्यस्तानि, तानि चानन्तरोक्तैरविद्याकार्यत्वात् इत्यादिभिरनुमानै: निरस्तानि। न च निर्विशेषस्य चिन्मात्रस्याज्ञानसाक्षित्वमहङ्कारादिजगद्भ्रमश्चोपपद्यते । साक्षित्वभ्रमादयोऽपि हि ज्ञातृविशेषगता दृष्टा:, न ज्ञप्तिमात्रगता: । न च तस्य प्रकाशत्वं स्वायत्तप्रकाशता वा सिद्ध्यति । प्रकाशो हि कस्यचित्पुरुषस्य कञ्चनार्थविशेषं प्रति सिद्धिरूपो दृश्यते, तत एव हि तस्य स्वयम्प्रकाशतोपपाद्यते
भवद्भिरपि। न चातादृशस्य निर्विशेषस्य प्रकाशता सम्भवति । य: पुन: स्वगोष्ठीष्वपरमार्थादपि
परमार्थकार्यं दृश्यत इत्युद्घोष:, सोऽपि तानि कार्याणि सर्वाणि अबाधितकल्पानि व्यावहारिकसत्यानि;
वस्तुतस्त्वविद्यात्मकान्येवेति स्वाभ्युपगमादेव निरस्त:। अस्माभिरपि सर्वत्र परमार्थादेव कारणात्सर्वकार्योत्पत्तिमुपपादयद्भि: पूर्वमेव निरस्त:। न च त्वयैषामनुमानानां श्रुतिविरोधो वक्तुं
शक्यते,  श्रुतेरप्यविद्याकार्यत्वेनाविद्यात्मकत्वेन  चोक्तदृष्टान्तेभ्यो  विशेषाभावात्।  यत्तु
ब्रह्मणोऽपारमार्थिकज्ञानगम्यत्वेऽपि पश्चात्तनबाधादर्शनाद्ब्रह्म सत्यमेव इति - तदसत्, दुष्टकारणजन्यज्ञानगम्यत्वे निश्चिते सति पश्चात्तनबाधादर्शनस्य अकिञ्चित्करत्वात्; यथा शून्यमेव तत्वमिति वाक्यजन्यज्ञानस्य पश्चात्तनबाधादर्शनेऽपि दोषमूलत्वनिश्चयादेव तदर्थस्यासत्यत्वम्। किञ्च नेह नानाऽस्ति किञ्चन (कठ.2.4.11) विज्ञानमानन्दं ब्रह्म (बृृ.5.6.18) इति विज्ञानमात्रातिरिक्तस्य कृत्स्नस्य वस्तुजातस्य निषेधकत्वेन सर्वस्मात्परत्वात् पश्चात्तनबाधादर्शनमुच्यते, शून्यमेव तत्त्वमिति
तस्याप्यभावं वदतस्तस्मात्परत्वेन पश्चात्तनबाधो दृश्यते। सर्वशून्यत्वातिरेकिनिषेधासम्भवात् तस्यैव
पश्चात्तनबाधादर्शनम् । दोषमूलत्वं तु प्रत्यक्षादीनां वेदान्तजन्मनस्सर्वशून्यज्ञानस्याप्यविशिष्टम्। अतस्सर्वं विज्ञानजातं पारमार्थिकज्ञातृगतम्, स्वयं च परमार्थभूतमर्थविशेषसिद्धिरूपम्; तत्र किञ्चित् ज्ञानं दोषमूलम्; दोषश्च परमार्थ:; किञ्चिच्च निर्दोषं पारमार्थिकसामग्रीजन्यमिति यावन्नाभ्युपेयते, न तावत्सत्यमिथ्यार्थव्यवस्था, लोकव्यवहारश्च सेत्स्यति। लोकव्यवहारो हि पारमार्थिको भ्रान्तिरूपश्च
पारमार्थिकज्ञातृगतार्थविशेषसिद्धिरूपप्रकाशपूर्वक:; निर्विशेषसन्मात्रस्य तु पारमार्थिकस्यापारमार्थिकस्य च प्रतिभासादेर्हेतुत्वासम्भवात् लोकव्यवहारो न सम्भवति। यच्च - तैर्निरधिष्ठानभ्रमासम्भवात् सर्वाध्यासाधिष्ठानस्य सन्मात्रस्य पारमार्थिकत्वमुक्तम्, तदपि दोषदोषाश्रयत्वज्ञातृत्वज्ञानानामपारमार्थ्येऽपि
भ्रमोपपत्तिवदधिष्ठानापारमार्थ्येऽपि भ्रमोपपत्तेर्निरस्तम्। अथ अधिष्ठानापारमार्थ्येऽपि न क्वचिद्भ्रमो दृष्ट इति सन्मात्रस्य पारमार्थिकत्वमवश्याश्रयणीयमिति मन्यसे, हन्त तर्हि दोषदोषाश्रयत्व- ज्ञातृत्वज्ञानानामपारमार्थ्येऽपि न क्वचिद्भ्रमो दृष्ट इति दर्शनानुगुण्येन तेषामपि पारमार्थ्यमवश्याश्रयणीयमिति न कश्चिद्विशेषोऽन्यत्र तत्संरम्भात्।
यत्तु भेदपक्षेऽप्यतीतकल्पानामानन्त्यात्सर्वेषामात्मनां मुक्तत्वेन बद्धासम्भवाद्बद्धमुक्तव्यवस्था न सम्भवति, तदात्मानन्त्येन परिहृतम्। यत्त्वात्मनां भिन्नत्वे माषसर्षपघटपटादिवत् सङ्ख्यावत्त्वमवर्जनीयमिति, तत्र घटादीनामप्यनन्तत्वाद्दृष्टान्तस्साध्यविकलस्स्यात् । दशघटास्सहस्रं माषा इति सङ्ख्यावत्त्वं दृश्यत
इति चेत् - सत्यं तत्तु न घटादिस्वरूपगतम्, अपि तु देशकालाद्युपाधिमद्घटादिगतम्, तादृशं तु सङ्ख्यावत्वमात्मनामभ्युपगच्छाम:। न च तावता सर्वमुक्तिप्रसङ्ग:; आत्मस्वरूपानन्त्यात्। यत्तु
आत्मनां भिन्नत्वे घटवज्ज्डत्वानात्मत्वक्षयित्वप्रसङ्ग:- इति; तदयुक्तं, एकजातीयानां भेदस्य तज्जातीयानां जात्यन्तरीयत्वानापादकत्वात्। न हि घटानां भेद: तेषां पटत्वमापादयति। यत्तु भिन्नत्वे वस्तुत:
परिच्छेदाद्देशकालाभ्यामपि परिच्छेदो ब्रह्मण: प्रसज्यत इत्यनन्तत्वं ब्रह्मणो न सिध्यतीति; तदयुक्तं,
वस्तुत: परिच्छिन्नानामपि देशकालपरिच्छेदस्य न्यूनाधिकभावेनानियमदर्शनात्; देशकालसम्बन्धेयत्ताया:
प्रमाणान्तरात्तनिर्णयत्वेन ब्रह्मणस्सर्वदेशकालसम्बन्धस्यापि प्रमाणान्तरादापततो विरोधाभावात्। वस्तुत:
परिच्छेदमात्रादपि सर्वप्रकारपरिच्छेदरहितत्वाभावादानन्त्यासिद्धिरिति चेत् - तद्भवतोऽप्यविद्याविलक्षणत्वं
ब्रह्मणोऽभ्युपयतस्समानम्। अतस्सतोऽविद्याविलक्षणत्वाभ्युपगमाद्ब्रह्मणोऽपि भिन्नत्वेन भेदप्रयुक्ता दोषास्सर्वे तवापि प्रसज्येरन्। यद्यविद्याविलक्षणत्वं नाभ्युपेयते; तर्ह्यविद्यात्मकमेव ब्रह्म स्यात्। सत्यं ज्ञानमनन्तं
ब्रह्म (तै.उ.आन.1.1) इति लक्षणवाक्यमपि तत एवापार्थकं स्यात्। भेदतत्त्वानभ्युपगमे हि स्वपक्षपरपक्षसाधनदूषणादिविवेकाभावात् सर्वमसमञ्जसं स्यात्। आनन्त्यप्रसिद्धिश्च देशकालपरिच्छेदरहितत्वमात्रेण; न वस्तुतोऽपि परिच्छेदरहितत्वेन, तथाविधस्य शशविषाणायमानस्यानुपलब्धे:।
भेदवादिनस्तु सर्वचिदचद्वस्तुशरीरत्वेन ब्रह्मणस्सर्वप्रकारत्वात्, स्वत: परतोऽपि परिच्छेदो न विद्यते।
तदेवं कारणाद्भिन्नस्य कार्यस्य सत्यत्वाद्ब्रह्मकार्यं कृत्स्नं जगद्ब्रह्मणोऽन्यदेव।।
सिद्धान्त:
इति प्राप्ते प्रचक्ष्महे- तदनन्यत्वमारम्भणशब्दादिभ्य: - तस्मात् परमकारणाद् ब्रह्मण:,
अनन्यत्वं जगत: आरम्भणशब्दादिभ्य: तदुपपादयद्भ्योऽवगम्यते । आरम्भणशब्द:        आदिर्येषां
वाक्यानाम्, तान्यारम्भणशब्दादीनि वाचारम्भणं विकारो नामधेयं मृत्तिकेत्येव सत्यम् (छा.6.1.4)
सदेव सोम्येदमग्र आसीदेकमेवाद्वितीयं तदैक्षत बहुस्यां प्रजायेयेति तत्तजोऽसृजत (छा.6.2.1)
अनेन जीवेनाऽत्मनाऽनुप्रविश्य (छा.6.3.3) सन्मूलास्सोम्येमास्सर्वा: प्रजास्सदायतनास्सत्प्रतिष्ठा:। ऐतदात्म्यमिदं सर्वं तत्सत्यं स आत्मा तत्त्वमसि श्वेतकेतो (छां.6.8.67) इत्येतानि ।
प्रकरणान्तरस्थान्यप्येवंजातीयकान्यत्राभिप्रेतानि। एतानि हि वाक्यानि  चिदचिदात्मकस्य जगत:
परस्माद् ब्रह्मणोऽनन्यत्वमुपपादयन्ति।
तथा हि स्तब्धोऽस्युत तमादेशमप्राक्ष्यो येनाश्रुतं श्रुतं भवत्यमतं मतमविज्ञातं विज्ञातम् (छां.6.1.3) इति कृत्स्नस्य जगतो ब्रह्मैककारणत्वम्, कारणात्कार्यस्यानन्यत्वं च हृदि निधाय कारणभूतब्रह्मविज्ञानेन कार्यभूतस्य सर्वस्य विज्ञाने प्रतिज्ञाते सति कृत्स्नस्य ब्रह्मैककारणतामजानता शिष्येण कथं नु भगवस्स आदेश: (छां.6.1.3) इत्यन्यज्ञानेनान्यज्ञाततासम्भवं चोदितो जगतो
ब्रह्मैककारणतामुपदेक्ष्यन् लौकिकप्रतीतिसिद्धं कारणात्कार्यस्यानन्यत्वं तावत् यथा सोम्यैकेन मृपिण्डेन सर्वं मृण्मयं विज्ञातं स्यात्  (छां 6.1.4) इति दर्शयति। यथैकमृत्पिण्डारब्धानां घटशरावादीनां तस्मादनतिरिक्तद्रव्यतया तज्ज्ञानेन ज्ञाततेत्यर्थ:।
अत्र काणादवादेन कारणात्कार्यस्य द्रव्यान्तरत्वमाशङ्क्य लोकप्रतीत्यैव कारणात्कार्यस्य
अनन्यतामुपपादयति वाचारम्भणं विकारो नामधेयं मृत्तिकेत्येव सत्यम् (छां.6.1.4) इति।
आरभ्यते आलभ्यते स्पृश्यते इत्यारम्भणम्, कृत्यल्युटो बहुलं (अष्टा.3.3.113) इति कर्मणि ल्युट्
। वाचा वाक्पूर्वकेण व्यवहारेण हेतुनेत्यर्थ:। घटेनोदकमाहर इत्यादिवाक्पूर्वको ह्युदकाहरणादिव्यवहार:; तस्य व्यवहारस्य सिद्धये, तेनैव मृद्द्रव्येण पृथुबुध्नोदरत्वादिलक्षणो विकार: - संस्थानविशेष:, तत्प्रयुक्तं च घट इत्यादिनामधेयम्, स्पृश्यते उदकाहरणादिव्यवहारविशेषसिद्ध्यर्थं मृद्द्रव्यमेव संस्थानान्तरनामधेयान्तरभाग्भवति। अतो घटाद्यपि मृत्तिकेत्येव सत्यं - मृत्तिकाद्रव्यमित्येव सत्यम् -
प्रमाणेनोपलभ्यत इत्यर्थ:, न तु द्रव्यान्तरत्वेन। अतस्तस्यैव मृद्धिरण्यादेर्द्रव्यस्य संस्थानान्तरभाक्त्वमात्रेण
बुद्धिशब्दान्तरादय उपपद्यन्ते, यथैकस्यैव देवदत्तस्यावस्थाभेदै: बालो युवा स्थविर: इति बुुद्धिशब्दान्तरादय:
कार्यविशेषाश्च दृश्यन्ते।
यदुक्तं - सत्यामेव मृदि घटो नष्ट इति व्यवहारात्कारणादन्यत्कार्यमिति; तदुत्पत्तिविनाशादीनां कारणभूतस्यैव द्रव्यस्यावस्थाविशेषत्वाभ्युपगमादेव परिहृतम्। तत्तदवस्थस्य एकस्यैव द्रव्यस्य ते ते
शब्दास्तानि तानि च कार्याणीति च युक्तम्। द्रव्यस्य तत्तदवस्थत्वं कारकव्यापारयत्तमिति तस्यार्थवत्त्वम्।
अभिव्यक्त्यनुबन्धीनि चोद्यानि तस्या अनभ्युपगमादेव परिहृतानि। उत्पत्त्यभ्युपगमेऽपि सत्कार्यवादो न विरुद्ध्यते; सत एवोत्पत्ते:।।
विप्रतिषिद्धमिदमभिधीयते, पूर्वमेव सत्, तदुत्पद्यते च इति । अज्ञातोत्पत्तिविनाशयाथात्म्यस्येदं चोद्यम्; द्रव्यस्योत्तरोत्तरसंस्थानयोग: पूर्वपूर्वसंस्थानसंस्थितस्य विनाश:, स्वावस्थस्य तूत्पत्ति:। अतस्सर्वावस्थस्य द्रव्यस्य सत्त्वात्सत्कार्यवादो न विरुध्यते। संस्थानस्यासत उत्पत्तावसत्कार्यवादप्रसङ्ग इति  चेत् -
असत्कार्यवादिनोऽपि उत्पत्तेरनुत्पत्तिमत्त्वे सत्कार्यवादप्रसङ्ग:। उत्पत्तिमत्त्वे चानवस्था। अस्माकं त्ववस्थानां पृथक्प्रतिपत्तिकार्ययोगानर्हत्वादवस्थावत एवोत्पत्त्यादिकं सर्वमिति निरवद्यम्। कपालत्वचूर्णत्व पिण्डत्वावस्थाप्रहाणेन घटत्वावस्थावत् एकत्वावस्थाप्रहाणेन बहुत्वावस्था तत्प्रहाणेनैकत्वावस्था चेति न कश्चिद्विरोध:।
तथा सदेव सोम्येदमग्र आसीदेकमेवाद्वितीयम् (छा.6.2.1) इति सदेवेदम् इदानीं विभक्तनामरूपत्वेन नानारूपं जगत्, अग्रे नामरूपविभागाभावेनैकमेवासीत्, सर्वशक्तित्वेनाधिष्ठात्रन्तरासहतया अद्वितीयं चेत्यनन्यत्वमेवोपपादितम्।  तथा  तदैक्षत  बहु  स्यां  प्रजायेय  (छा.6.2.3)  इति
स्रक्ष्यमाणतेज:प्रभृतिविविधविचित्रस्थिरत्रसरूपजगत्त्वेनात्मनो बहुभवनं सङ्कल्प्य जगत्सर्गाभिधानात्कार्यभूतस्य जगत: परमकारणात्परस्माद्ब्रह्मणोऽनन्यत्वमवसीयते।
सच्छब्दवाच्यस्य परस्य ब्रह्मणस्सर्वज्ञस्य सत्यसङ्कल्पस्य निरवद्यस्यैव सदेवेदमिति निर्देशार्हजगत्त्वम्, सच्छब्दवाच्यस्यैव जगतो नामरूपविभागाभावेन- एकत्वमधिष्ठात्रन्तरनिरपेक्षत्वम्, पुनरपि तस्यैव विचित्रस्थिरत्रसरूपजगत्त्वेन बहुभवनसङ्कल्परूपेक्षणम्, यथासङ्कल्पं सर्गश्च कथमुपपद्यत इत्याशङ्क्याह सेयं देवतैक्षत हन्ताहमिमास्तिस्रो देवता: अनेन जीवेनात्मनानुप्रविश्य नामरूपे व्याकरवाणीति तासां त्रिवृतं त्रिवृतम् (छा.6.3.2) इत्यादि । तिस्रो देवता: (छां.6-3-2) इति कृत्स्नमचिद्वस्तु निर्दिश्य स्वात्मकजीवानुप्रवेशेनैतद्विचित्रनामरूपभाक् करवाणीत्युक्तम्। अनेन जीवेनात्मना मदात्मकजीवेन
आत्मतयाऽनुप्रविश्यैतद्विचित्रनामरूपभाक् करवाणीत्यर्थ:। स्वात्मनो जीवस्य चात्मतयाऽनुप्रवेशकृतं नामरूपभाक्त्वमित्युक्तं भवति। तत्सृष्ट्वा तदेवानुप्राविशत् तदनुप्रविश्य सच्च त्यच्चाभवत् (तै.आन.6.2) इति श्रुत्यन्तरेण स्पष्टं सजीवं जगत्परेण ब्रह्मणा आत्मतयाऽनुप्रविष्टमिति। तदेतत्कार्यावस्थस्य च कारणावस्थस्य च  चिदचिद्वस्तुन: स्थूलस्य सूक्ष्मस्य च परब्रह्मशरीरत्वम्,
परस्य च ब्रह्मण आत्मत्वमन्तर्यामिब्राह्मणादिषु सिद्धं स्मारतिम् । अनेन पूर्वोक्ता शङ्का निरस्ता।
अचिद्वस्तुनि सजीवे ब्रह्मण्यात्मतयाऽवस्थिते नामरूपव्याकरणवचनाच्चिदचिद्वस्तुशरीरकं ब्रह्मैव
जगच्छब्दवाच्यमिति  सदेवेदमग्र  एकमेवासीत्  (छां.6.2.1)  इत्यादिसर्वमुपपन्नतरम्।
शरीरभूतचिदचिद्वस्तुगतास्सर्वे विकाराश्चापुरुषार्थाश्चेति ब्रह्मणो निरवद्यत्वं कल्याणगुणाकरत्वं च सुस्थितम् । तदेतत् अधिकं तु भेदनिर्देशात् (ब्र.सू.2.1.22) इत्यनन्तरमेव वक्ष्यति। तथा ऐतदात्म्यमिदं सर्वम् (छां.6.8.7) इति कृत्स्नस्य चेतनाचेतनस्य ब्रह्मतादात्म्यमुपदिशति । तदेव च तत्त्वमसि (छां.6.8.7) इति निगमयति।
तथा प्रकरणान्तरस्थेष्वपि वाक्येषु सर्वं खल्विदं ब्रह्म (छां.3.14.1) आत्मनि खल्वरे दृष्टे
श्रुते मते विज्ञात इदं सर्वं विदितम् (बृ.6.5.6) इदं सर्वं यदयमात्मा (बृ.6.5.7) ब्रह्मैवेदं सर्वम्, आत्मैवेदं सर्वम् (छां.7.25.2) इत्यनन्यत्वं प्रतीयते। तथाऽन्यत्वं च निषिध्यते सर्वं तं
परादाद्योऽन्यत्रात्मनस्सर्वं वेद (बृ.6.5.7) नेह नानास्ति किञ्चन। मृत्योस्स मृत्युमाप्नोति य इह नानेव पश्यति, (बृ.6.4.19) इति, तथा यत्र हि द्वैतिमव भवति तदितर इतरं पश्यति यत्र त्वस्य सर्वमात्मैवाभूत्तत्केन कं पश्येत् (बृ.6.5.7) इत्यविदुषो द्वैतदर्शनं विदुषश्चाद्वैतदर्शनं
प्रतिपादयदनन्यत्वमेव        तात्त्विकमिति        प्रतिपादयति।        तदेवमारम्भणशब्दादिभ्यो        जगत:
परमकारणात्परस्माद्ब्रह्मणोऽनन्यत्वमुपपाद्यते।
अत्रेदं तत्त्वं - चिदचिद्वस्तुशरीरतया तत्प्रकारं ब्रह्मैव सर्वदा सर्वशब्दाभिधेयम्। तत्कदाचित्स्वस्मात्स्वशरीरतयापि पृथग्व्यपदेशानर्हसूक्ष्मदशापन्नचिदचिद्वस्तुशरीरम्। तत्कारणावस्थं ब्रह्म। कदाचिच्च विभक्तनामरूपव्यहारार्हस्थूलदशापन्नचिदचिद्वस्तुशरीरम्। तच्च कार्यावस्थमिति कारणात्परस्माद्ब्रह्मण: कार्यरूपं जगदनन्यत् । शरीरभूतचिदचिद्वस्तुन: शरीरिणो ब्रह्मणश्च कारणावस्थायां कार्यावस्थायां च
श्रुतिशतसिद्धया स्वभावव्यवस्थया गुणदोषव्यवस्था च न तु दृष्टान्तभावात् (ब्र.सू.2.1.9)इत्यत्रोक्ता।।
ब्रह्माज्ञानादिमतदूषणम्
ये तु कार्यकारणयोरनन्यत्वं कार्यस्य मिथ्यात्वाश्रयेण वर्णयन्ति, न तेषां कार्यकारणयोरनन्यत्वं सिद्ध्यति, सत्यमिथ्यार्थयोरैक्यानुपपत्ते:, तथा सति ब्रह्मणो मिथ्यात्वं जगतस्सत्यत्वं वा स्यात्।।
भास्करमतदूषणण्
ये च कार्यमपि पारमार्थिकमभ्युपयन्त एव जीवब्रह्मणोरौपाधिकमन्यत्वम्, स्वाभाविकं चानन्यत्वम्,
अचिद्ब्रह्मणोस्तु        द्वयमपि        स्वाभाविकमिति        वदन्ति;        तेषामुपाधिब्रह्मव्यतिरिक्त-वस्त्वन्तराभावात् निरवयवस्याखण्डितस्य ब्रह्मण एवोपाधिसम्बन्धात् ब्रह्मस्वरूपस्यैव हेयाकारपरिणामात्, शक्तिपरिणामाभ्युपगमे
शक्तिब्रह्मणोरनन्यत्वाच्च        जीवब्रह्मणो:        कर्मवश्यत्वापहतपाप्मत्वादिव्यवस्थावादिन्य: अचिद्ब्रह्मणोश्च
परिणामापरिणामवादिन्यश्श्रुतयो व्याकुप्येयु:।।
ये पुन: निरस्तनिखिलभोक्तृत्वादिविकल्पविप्लवं सर्वशक्तियुक्तं सन्मात्रद्रव्यमेव कारणं ब्रह्म; तच्च प्रलयवेलायां शान्ताशेषसुखदु:कानुभवविशेषं स्वप्रकाशमपि सुषुप्तात्मवदचिदविलक्षणमवस्थितम्, सृष्टिवेलायां मृत्तिकाद्रव्यमिव घटशरावादिरूपम्, समुद्र इव च फेनतरङ्गबुद्बुदादिरूप:
भोक्तृभोग्यनियन्तृरूपेणांशत्रयावस्थं अवतिष्ठते; अतो भोक्तृभोग्यनियन्तृत्वानि तत्प्रयुक्ताश्चगुणदोषा:
शरावत्वघटत्वमणिकत्ववत्तद्गतकार्यभेदवच्च व्यवतिष्ठन्ते; भोक्तृभोग्यनियन्तॄणां सदात्मनैकत्वं च घटशरावमणिकादीनां मृदात्मनैकत्ववदुपपद्यते; अतस्सन्मात्रद्रव्यमेव सर्वावस्थावस्थितमिति ब्रह्मण:
अनन्यज्जगदातिष्ठन्ते; तेषां सकलश्रुतिस्मृतीतिहासपुराणन्यायविरोध:।
सर्वा हि श्रुतय: स्मृतीतिहासपुराणास्सर्वेश्वरेश्वरं सदैव सर्वज्ञं सर्वशकिं्त सत्यसङ्कल्पं निरवद्यं देशकालानवच्छिन्नानवधिकातिशयानन्दं परमकारणं ब्रह्म प्रतिपादयन्ति; न पुनरीश्वरादपि परमीश्वरांशि सन्मात्रम्। तथाहि सदेव सोम्येदमग्र आसीदेकमेवाद्वितीयम् (छा.6.2.1), तदैक्षत बहु स्यां
प्रजायेयेति (छा.6.2.3), ब्रह्म वा इदमग्र आसीदेकमेव तदेकं सन्न व्यभवत् तच्छ्रेयो
रूपमत्यसृजत क्षत्रं यान्येतानि देवक्षत्राणीन्द्रो वरुणस्सोमो रुद्र: पर्जन्यो यमो मृत्युरीशान इति
(बृ.3.4.11), आत्मा वा इदमेक एवाग्र आसीत् नान्यत्किञ्चनमिषत् स ऐक्षत लोकान्नु सृजा
इति (ऐत.1.1.1), एको ह वै नारायण आसीत् न ब्रह्मा नेशानो नेमे द्यावापृथिवी न नक्षत्राणि नापो नाग्निर्न सोमो न सूर्य: स एकाकी न रमेत तस्य ध्यानान्तस्थस्य (महोप.1.1) इत्यादिभि:
परमकारणं सर्वेश्वरेश्वरो नारायण एवेत्यवगम्यते। सद्ब्रह्मात्मशब्दा हि तुल्यप्रकरणस्थास्तत्तुल्य-
प्रकरणस्थेन नारायणशब्देन विशेषितास्तमेवावगमयन्ति। तमीश्वराणां परमं महेश्वरम् (श्वे.6.7) स कारणं करणाधिपाधिपो न चास्य कश्चिज्जनिता न चाधिप: (श्वे.6.9) इतीश्वरस्यैव कारणत्वं
श्रूयते।  स्मृतिरपि  मानवी  ततस्स्वयम्भूर्भगवान्  (मनु.1.6)  इति  प्रकृत्य  सोऽभिध्याय
शरीरात्स्वात्सिसृक्षुर्विविधा: प्रजा:। अप एव ससर्जादौ तासु वीर्यमपासृजत् (मनु.1.8) इति।
इतिहासपुराणान्यपि पुरुषोत्तममेव परमकारणमभिदधति नारायणो जगन्मूर्तिरनन्तात्मा सनातन:।
...स सिसृक्षुस्सहस्रांशादसृजत्पुरुषान् द्विधा (म.भा.मो.8.12) विष्णोस्सकाशादुद्भूतं जगत्तत्रैव च स्थितम् (वि.पु.1.1.31) इत्यादिषु । न चेश्वरस्सन्मात्रमेवेति वक्तुं शक्यम्, तस्य तदंशत्वाभ्युपगमात्सविशेषत्वाच्च। न च तस्य ज्ञानानन्दाद्यनन्तकल्याणगुणयोग: कादाचित्क इति वक्तुं
शक्यते, तेषां स्वाभाविकत्वेन सदातनत्वात्, पराऽस्य शक्तिर्विविधैव श्रूयते स्वाभाविकी ज्ञानबलक्रिया च (श्वै.6.8) यस्सर्वज्ञस्सर्ववित् (मु.1.1.9) इत्यादिभ्य:। ज्ञानानन्दादिशक्तियोग एवास्य स्वाभाविक
इति मा वोच:, शक्ति: स्वाभाविकी, ज्ञानबलक्रिया च स्वाभाविकी, इति पृथङ्निर्देशाल्लक्षणाप्रसङ्गाच्च। न च पाचकादिवत् सर्वज्ञ: इत्यादिषु शक्तिमात्रे कृत्प्रत्यय इति वक्तुं शक्यम्, कृत्प्रत्ययमात्रस्य
शक्तावस्मरणात्, शक्तौ हस्तिकवाटयो:, (अष्टा.3.2.54) इत्यादिषु केषांञ्चिदेव कृत्प्रत्ययानां
शक्तिविषयत्वस्मरणात्। पाचकादिषु त्वगत्या लक्षणा समाश्रीयते।
किञ्च ईश्वरस्य तदंशविशेषत्वात्तस्य चांशित्वे तरङ्गात्समुद्रस्येवांशादंशिन: अधिकत्वात्, तमीश्वराणां
परमं महेश्वरम् (श्वे.6.7) न तत्समश्चाभ्यिधकश्च दृश्यते (श्वेत.6.8) इत्यादीनीश्वरविषयाणि
परश्शतानि वचांसि बाध्येरन्। किञ्च सन्मात्रस्य सर्वात्मकत्वे, अंशित्वे च ईश्वरस्य तदंशविशेषत्वात् तस्य सर्वात्मकत्वांशित्वोपदेशा व्याहन्येरन्। न हि मणिकात्मकत्वं तदंशत्वं वा घटशरावादे:। स्वांशेषु सर्वेषु सन्मात्रस्य पूर्णत्वेनेश्वरांशेऽपि तस्य पूर्णत्वात् तदात्मकानि तदंशाश्चेतराणि वस्तूनीति चेन्न, घटेऽपि सन्मात्रस्य पूर्णत्वादीश्वरस्यापि घटात्मकत्वतदंशत्वप्रसङ्गात्। न च सन्मात्रस्य घटोऽस्ति,
पटोऽस्ति इति वस्तुधर्मतयाऽवगतस्य द्रव्यत्वं कारणत्वं वोपपद्यते। व्यवहारयोग्यता हि सत्त्वम्। विरोधिव्यवहारयोग्यता तद्व्यवहारयोग्यस्यासत्त्वम्। द्रव्यमेव सदित्यभ्युपगमे क्रियादीनामसत्त्वप्रसङ्ग:। क्रियादिषु काशकुशावलम्बनेनापि सर्वत्रैकरूपा सत्ता दुरुपपादा। सदात्मना च सर्वस्याभिन्नत्वे सर्वज्ञत्वेन सर्वस्वभावप्रतिसन्धानात्सर्वगुणदोषसङ्करप्रसङ्गश्च पूर्वमेवोक्त:। अतो यथोक्तप्रकारमेव
अनन्यत्वम् ।।15।।
अथोच्येत - एकस्यैवावस्थान्तरयोगेऽपि बुद्धिशब्दान्तरादयो बालत्वयुवत्वादिषु दृश्यन्ते, मृद्दारुहिरण्यादिषु द्रव्यान्तरत्वेऽपि दृश्यन्ते, तत्र मृद्घटादिषु कार्यकारणेषु बद्धिशब्दान्तरादयोऽवस्थानिबन्धना एवेति कुतो निर्णीयते - इति। तत्रोत्तरम् -
MARKER: sutram beginning
overall_sutram_no:154
sutram_text:भावे चोपलब्धे:
sutram_index_string:2-1-16
154.        भावे चोपलब्धे: ।। 2-1-16 ।।
कुण्डलादिकार्यसद्भावे च कारणभूतहिरण्यस्योपलब्धे: - इदं कुण्डलं हिरण्यम् इति हिरण्यत्वेन
प्रत्यभिज्ञानादित्यर्थ:। न चैवं हिरण्यादिषु द्रव्यान्तरेषु मृदादय उपलभ्यन्ते। अतो बालयुवादिवत्कारणभूतमेव द्रव्यमवस्थान्तरापन्नं  कार्यमिति  गीयते;  द्रव्यान्तरत्वादिनाऽपि अभ्युपेतेनावस्थान्तरयोगेन
बुद्धिशब्दान्तरादिषूपपन्नेष्वनुपलब्धद्रव्यान्तरकल्पनानुपपत्तेश्च । न च जातिनिबन्धनेयं प्रत्यभिज्ञा, जात्याश्रयभूतद्रव्यान्तरानुपलब्धे: एकमेव हेमजातीयं द्रव्यं कार्यकारणोभयावस्थं दृश्यते। न च द्रव्यभेदे समवायिकारणानुवृत्त्या कार्ये प्रतिसन्धानमिति वक्तुं शक्यम्, द्रव्यान्तरत्वे सत्याश्रयानुवृत्तिमात्रेण तदाश्रितद्रव्यान्तरे प्रतिसन्धानानुपपत्ते:। गोमयादिकार्ये वृश्चिकादौ गोमयादिप्रतिसन्धानं न दृश्यत इति चेन्न, तत्राप्याद्यकारणभूतपृथिवीद्रव्यप्रत्यभिज्ञानात्। अग्निकार्ये धूमे अग्निप्रत्यभिज्ञानं दृश्यत इति चेत्-
भवतु, न तत्र प्रत्यभिज्ञानम्; तथापि न दोष:, अग्नेर्निमित्तकारणमात्रत्वात्। अग्निसंयुक्तार्द्रेन्धनाद्धि
धूमो        जायते।        गन्धैक्याच्चार्द्रेन्धनकार्यमेव        धूम:।        अत:        कार्यभावे        च        तदेवेदमित्युपलब्धे:
बुद्धिशब्दान्तरादयोऽवस्थाभेदमात्रनिबन्धना इत्यवगम्यते। तस्मात्कारणादनन्यत्कार्यम्।। 16।।
MARKER: sutram beginning
overall_sutram_no:155
sutram_text:सत्वाच्चापरस्य
sutram_index_string:2-1-17
155.        सत्वाच्चापरस्य ।। 2-1-17 ।।
अपरस्य कार्यस्य कारणे सत्त्वाच्च कारणात्कार्यस्यानन्यत्वम्। लोकवेदयोर्हि कार्यमेव कारणतया
व्यपदिश्यते; यथा लोके सर्वमिदं घटशरावादिकं पूर्वाह्णे मृत्तिकैवासीत् इति; वेदे च सदेव सोम्येदमग्र आसीत् (छा.6.2.1) इति।।17 ।।
MARKER: sutram beginning
overall_sutram_no:156
sutram_text:असद्व्यपदेशान्नेति चेन्न धर्मान्तरेण वाक्यशेषाद्युक्तेश्शब्दान्तराच्च
sutram_index_string:2-1-18
156.        असद्व्यपदेशान्नेति चेन्न धर्मान्तरेण वाक्यशेषाद्युक्तेश्शब्दान्तराच्च ।। 2-1-18 ।।
यदुक्तं कारणे कार्यस्य सत्त्वं लोकवेदाभ्यामवगम्यते इति; तदयुक्तम्, असद्व्यपदेशात्,
असदेवेदमग्र आसीत् (छां.6.1.1) असद्वा इदमग्र आसीत् (शथ.ब्रा.6.1.1) इदं वा अग्रे नैव किञ्चनासीत् (यजु.2.अष्ट.2.9) इति; लोके च सर्वमिदं घटशरावादिकं पूर्वाह्णे नासीत् इति।
अतो यथोक्तं नोपपद्यत इति चेत् तन्न, धर्मान्तरेण तथा व्यपदेशात।् स खल्वसद्व्यपदेशस्तस्यैव कार्यद्रव्यस्य पूर्वकाले धर्मान्तरेण - संस्थानान्तरेण; न भवदभिप्रेतेन तुच्छत्वेन। सत्त्वासत्त्वे हि द्रव्यधर्मावित्युक्तम्। तत्र सत्त्वधर्माद्धर्मान्तरमसत्त्वम्। इदं शब्दनिर्दिष्टस्य जगतस्सत्वधर्मो नामरूपे;
असत्त्वधर्मस्तु तद्विरोधिनी सूक्ष्मावस्था। अतो जगतो नामरूपयुक्तस्य तद्विरोधिसूक्ष्मदशापत्तिरसत्त्वम्। कथमिदमवगम्यते वाक्यशेषाद्युक्ते: शब्दान्तराच्च - वाक्यशेषस्तावत्। इदं वा अग्रे नैव किञ्चनासीत् (तै.यजु.2.अष्ट.2.9ु) इत्यत्र तदसदेव सन्मनोऽकुरुत स्यामिति (तै.यजु.2.अष्ट.2.9)
इति; अनेन वाक्यशेषगतेन मनस्कारलिङ्गेनासच्छब्दार्थे तुच्छातिरिक्ते निश्चिते, तदैकार्थ्यात् असदेवेदम् (छा.6.2.2) इत्यादिष्वप्यसच्छब्दस्यायमेवार्थ इति निश्चीयते। युक्तेश्चासत्त्वस्य धर्मान्तरत्वमवगम्यते । युक्तिर्हि सत्त्वासत्त्वे पदार्थधर्माववगमयति। मृद्द्रव्यस्य पृथबुध्नोदराकारयोगो घटोऽस्तीति व्यवहारहेतु:; तस्यैव तद्विरोध्यवस्थान्तरयोगो घटो नास्तीति व्यवहारहेतु:; तत्र कपालाद्यवस्थायास्तद्विरोधित्वेन सैव घटावस्थस्य नास्तीति व्यवहारहेतु:। न च तद्व्यतिरिक्तो घटाभावो नाम कश्चिदुपलभ्यते; न च कल्प्यते तावतैवाभावव्यवहारोपपत्ते:। तथा शब्दान्तराच्च पूर्वकाले धर्मान्तरयोग एवावगम्यते। शब्दान्तरञ्च
पूर्वोदाहृतम् सदेव सोम्येदमग्र आसीत् (छां.6.2.1) इत्यादिकम्। तत्र हि कुतस्तु खलु सोम्यैवं स्यात् (छां.6.2.2) इति तुच्छत्वमाक्षिप्य सदेव सोम्येदमग्र आसीत् (छां.6.2.2) इति स्थापितम्। तद्धेदं तर्ह्यव्याकृतमासीत्तन्नामरूपाभ्यां व्याक्रियत (बृ.3.4.7) इति सुस्पष्टमुक्तम्।। 18।।
इदानीं कार्यस्य कारणादनन्यत्वे निदर्शनद्वयं द्वाभ्यां सूत्राभ्यां दर्शयति
MARKER: sutram beginning
overall_sutram_no:157
sutram_text:पटवच्च
sutram_index_string:2-1-19
157.        पटवच्च ।। 2-1-19 ।।
यथा तन्तव एव व्यतिषङ्गविशेषभाज: पट इति नामरूपकार्यान्तरादिकं भजन्ते; तद्वद्ब्रह्मापि।।19।।
MARKER: sutram beginning
overall_sutram_no:158
sutram_text:यथा च प्राणादि:
sutram_index_string:2-1-20
158.        यथा च प्राणादि: ।। 2-1-20 ।।
यथा च वायुरेक एव शरीरे वृत्तिविशेषं भजमान: प्राणापानादिनामरूपकार्यान्तराणि भजते; तद्वद्ब्रह्मैकमेव विचित्रस्थिरत्रसरूपं जगद्भवतीति परमकारणात्परस्माद्ब्रह्मणोऽनन्यत्वं जगतस्सिद्धम्।।20।।
इति श्रीशारीरकमीमांसाभाष्ये आरम्भणाधिकरणम्।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये इतरव्यपदेशाधिकरणम्।।7।।
MARKER: sutram beginning
overall_sutram_no:159
sutram_text:इतरव्यपदेशाद्धिताकारणादिदोषप्रसक्ति:
sutram_index_string:2-1-21
159.        इतरव्यपदेशाद्धिताकारणादिदोषप्रसक्ति: ।। 2-1-21 ।।
जगतो ब्रह्मानन्यत्वं प्रतिपादयद्भि: तत्त्वमसि (छा.6.8.7) अयमात्मा ब्रह्म (बृृ.6.4.5)
इत्यादिभर्जीवस्यापि        ब्रह्मानन्यत्वं        व्यपदिश्यत        इत्युक्तम्;        तत्रेदं        चोद्यते;        यदीतरस्य        जीवस्य
ब्रह्मभावोऽमीभिर्वाक्यैर्व्यपदिश्यते,        तदा        ब्रह्मण:        सार्वज्ञ्यसत्यसङ्कल्पत्वादियुक्तस्यात्मनो हितरूपजगदकरणमहितरूपजगत्करणमित्यादयो        दोषा:        प्रसज्येरन्।        आध्यात्मिकाधिदैविक-
आधिभौतिकानन्तदु:खाकरं चेदं जगत्; न चेदृशे स्वानर्थे स्वाधीनो बुद्धिमान् प्रवर्तते। जीवाद्ब्रह्मणो
भेदवादिन्यश्श्रुतयो जगद्ब्रह्मणोरनन्यत्वं वदता त्वयैव परित्यक्ता:, भेदे सत्यनन्यत्वासिद्धे:।।
औपाधिकभेदविषया भेदश्रुतय: स्वाभाविकाभेदविषयाश्चाभेदश्रुतय इतिचेत् - तत्रेदं वक्तव्यम् - स्वभावत: स्वस्मादभिन्नं जीवं किमनुपहितं जगत्कारणं ब्रह्म जानाति वा, न वा; न जानाति चेत्
- सर्वज्ञत्वहानि:; जानाति चेत् - स्वस्मादभिन्नस्य जीवस्य दु:खं स्वदु:खमिति जानतो ब्रह्मणो हिताकरणाहितकरणादिदोषप्रसक्तिरनिवार्या।।
जीवब्रह्मणोरज्ञानकृतो भेद:, तद्विषया भेदश्रुतिरिति चेत् - तत्रापि जीवाज्ञानपक्षे पूर्वोक्तो विकल्पस्तत्फलं च तदवस्थम्। ब्रह्माज्ञानपक्षे स्वप्रकाशस्वरूपस्य ब्रह्मणोऽज्ञानसाक्षित्वं तत्कृतजगत्सृष्टिश्च न सम्भवति। अज्ञानेन प्रकाशस्तिरोहितश्चेत् तिरोधानस्य प्रकाशनिवृत्तिकरत्वेन प्रकाशस्यैव स्वरूपत्वात्स्वरूपनिवृत्तिरेवेति स्वरूपनाशादिदोषसहस्रं प्रागेवोदीरितम् । अत इदमसङ्गतं ब्रह्मणो जगत्कारणत्वम्।।21।।
सिद्धान्त:
इति प्राप्येऽभिधीयते
MARKER: sutram beginning
overall_sutram_no:160
sutram_text:अधिकन्तु भेदनिर्देशात्
sutram_index_string:2-1-22
160.        अधिकन्तु भेदनिर्देशात् ।। 2-1-22 ।।
तु शब्द: पक्षं व्यावर्तयति; आध्यात्मिकादिदु:खयोगार्हात्प्रत्यगात्मन: अधिकं अर्थान्तरभूतं ब्रह्म। कुत:, भेदनिर्देशात् - प्रत्यगात्मनो हि भेदेन निर्दिश्यते परं ब्रह्म य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृत: (बृ.5.7.22) पृथगात्मानं प्रेरितारं च मत्वा जुष्टस्ततस्तेनामृतत्वमेति (श्वे.1.6) स कारणं करणाधिपाधिप: (श्वे.6.9) तयोरन्य: पिप्पलं स्वाद्वत्ति अनश्नन्नन्यो अभिचाकशीति (श्वे.4.6) ज्ञाज्ञौ द्वावजावीशनीशौ (श्वे.1.9) प्राज्ञेनाऽत्मना सम्परिष्वक्त: (बृ.6.3.21) प्राज्ञेनात्मनाऽन्वारूढ: (बृ.6.3.35) अस्मान्मायी सृजते विश्वमेतत् तस्मिंश्चान्यो मायया सन्निरुद्ध: (श्वे.4.9)
प्रधानक्षेत्रज्ञपतिर्गुणेश: (श्वे.6.16) नित्यो नित्यानां चेतनश्चेतनानामेको बहूनां यो विदधाति कामान् (श्वे.6.13) योऽव्यक्तमन्तरे सञ्चरन् यस्याव्यक्तं शरीरं यमव्यक्तं न वेद, योऽक्षरमन्तरे सञ्चरन् यस्याक्षरं शरीरं यमक्षरं न वेद एष सर्वभूतान्तरात्माऽपहतपाप्मा दिव्यो देव एको नारायण: (सुबाल.7) इत्यादिभि:।।22।।
MARKER: sutram beginning
overall_sutram_no:161
sutram_text:अश्मादिवच्च तदनुपपत्ति:
sutram_index_string:2-1-23
161.        अश्मादिवच्च तदनुपपत्ति: ।। 2-1-23 ।।
अश्मकाष्ठलोष्टतृणादीनामत्यन्तहेयानां सततविकारास्पदानामचिद्विशेषाणां निरवद्यनिर्विकारनिखिल-
हेयप्रत्यनीककल्याणैकतानस्वेतरसमस्तवस्तुविलक्षणानन्त- ज्ञानानन्दैकस्वरूपनानाविधानन्तमहाविभूति-
ब्रह्मस्वरूपैक्यं यथा नोपपद्यते, तथा चेतनस्याप्यनन्तदु:खयोगार्हस्य खद्योतकल्पस्य अपहतपाप्मा (छा.8.1.5) इत्यादिवाक्यावगतसकलहेयप्रत्यनीकानवधिकातिशयासङ्ख्येय-कल्याणगुणाकरब्रह्मभावानुपपत्ति:। सामानाधिकरण्यनिर्देश: यस्यात्मा शरीरम् (बृ.5.7.22) इत्यादिश्रुतेर्जीवस्य ब्रह्मशरीरत्वाद्ब्रह्मणो जीवशरीरतया तदात्मत्वेनावस्थितेर्जीवप्रकारब्रह्मप्रतिपादनपरश्चैतदविरोधी, प्रत्युतैतस्यार्थस्योपपादकश्चेति
अवस्थितेरिति काशकृत्स्न: (ब्र.सू.1.4.22) इत्यादिभिरसकृदुपपादितम्। अतस्सर्वावस्थं ब्रह्म चिदचिद्वस्तुशरीरमिति सूक्ष्मचिदचिद्वस्तुशरीरं ब्रह्म कारणम्; तदेव ब्रह्म स्थूलचिदचिद्वस्तुशरीरं जगदाख्यं कार्यमिति जगद्ब्रह्मणो: सामानाधिकरण्योपपत्ति:, जगतो ब्रह्मकार्यत्वम्, ब्रह्मणोऽनन्यत्वम्, अचिद्वस्तुनो जीवस्य च ब्रह्मणश्च परिणामित्वदु:खित्वकल्याणगुणाकरत्वस्वभावासङ्कर: सर्वश्रुत्यविरोधश्च भवति। सदेव सोम्येदमग्र आसीदेकमेव (छा.6.2.1) इत्यविभागावस्थायामप्यचिद्युक्तजीवस्य ब्रह्मशरीरतया सूक्ष्मरूपेणावस्थानमवश्याभ्युपगन्तव्यम्, वैषण्यनैर्घृण्ये न सापेक्षत्वात् (ब्र.सू.2.1.34) न कर्माविभागादिति
चेन्नानादित्वादुपपद्यते        चाप्युपलभ्यते        च        (ब्र.सू.2.1.35)        इति        सूत्रद्वयोदितत्वात्तदानीमपि सूक्ष्मरूपेणावस्थानस्य। अविभागस्तु नामरूपविभागाभावादुपपद्यते। अतो ब्रह्मकारणत्वं सम्भवत्येव।
ये पुनरस्यैव जीवस्याविद्यावियुक्तावस्थामभिप्रेत्येमं भेदं वर्णयन्ति, तेषामिदं सर्वमसङ्गतं स्यात्; न हि तदवस्थस्य सर्वज्ञत्वं, सर्वेश्वरत्वं, समस्तकारणत्वं, सर्वात्मत्वं, सर्वनियन्तृत्वमित्यादीनि सन्ति।
अनेनैव रूपेण ह्याभि: श्रुतिभि: प्रत्यगात्मनो भेद: प्रतिपाद्यते; तस्य सर्वस्याविद्यापरिकल्पितत्वात्। तत्सर्वं ह्यविद्यापरिकल्पितं त्वन्मते। न चाविद्यापरिकल्पितस्याविद्यावस्थायां शुक्तिकारजतादिभेदवत्परस्परभेदोऽत्र सूत्रकारेण अधिकन्तु भेदनिर्देशात् (ब्र.सू.2.1.22) इत्यादिषु प्रतिपाद्यते; ब्रह्मजिज्ञासा कर्तव्येति जिज्ञास्यतया प्रक्रान्तस्य ब्रह्मणो जगज्जन्मादिकारणस्य वेदान्तवेद्यत्वम्, तस्य च स्मृतिन्यायविरोधपरिहारश्च क्रियते। अपीतौ तद्वत्प्रसङ्गादसमञ्जसम् (ब्र.सू.2.1.8) न तु दृष्टान्तभावात् (ब्र.सू.2.1.9) इति सूत्रद्वयमेतदधिकरणसिद्धमनुवदति; तत्र हि विलक्षणयो: कार्यकारणभावसम्भव एवाधिकरणार्थ:।
असदिति चेन्न प्रतिषेधमात्रत्वात् (शारी.2-1-7) इति च पूर्वाधिकरणस्थमनुवदति ।।23।।
इति श्रीशारीरकमीमांसाभाष्ये इतरव्यपदेशाधिकरणम्।। 7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये उपसंहारदर्शनाधिकरणम् ।। 8।।
MARKER: sutram beginning
overall_sutram_no:162
sutram_text:उपसंहारदर्शनान्नेति चेन्नक्षीरवद्धि
sutram_index_string:2-1-24
162. उपसंहारदर्शनान्नेति चेन्नक्षीरवद्धि ।। 2-1-24 ।।
परस्य ब्रह्मणस्सर्वज्ञस्य सत्यसङ्कल्पस्य स्थूलसूक्ष्मावस्थसर्वचेतनाचेतनवस्तु शरीरतया सर्वप्रकारत्वेन सर्वात्मत्वं सकलेतरिवलक्षणत्वं चाविरुद्धमिति स्थापितम्। इदानीं सत्यसङ्कल्पस्य परस्य ब्रह्मण: सङ्कल्पमात्रेण विचित्रजगत्सृष्टियोगो न विरुद्ध इति स्थाप्यते। ननु च परिमितशक्तीनां कारककलापोपसंहारसापेक्षत्वदर्शनेन सर्वशक्तेर्ब्रह्मण: कारककलापानुपसंहारेण जगत्कारणत्वविरोध: कथमाशङ्क्यते?; उच्यते - लोके तत्तत्कार्यजननशक्तियुक्तस्यापि तत्तदुपकरणापेक्षत्वदर्शनात्सर्वशक्तियुक्तस्य
परस्य ब्रह्मणोऽपि तत्तदुपकरणविरहिण: स्रष्टृत्वं नोपपद्यत इति कस्यचिन्मन्दधियश्शङ्का जायत इति सा निराक्रियते। घटपटादिकारणभूतानां कुलालकुविन्दादीनां तज्जननसामर्थ्ये सत्यपि कानिचिदुपकरणान्युपसंहृत्यैव जनयितृत्वं दृश्यते। तज्जननाशक्ता: कारककलापोपसंहारेऽपि जनयितुं न
शक्नुवन्ति; शक्ता: पुन: कारककलापोपसंहारे जनयन्तीत्येतावानेव विशेष:। ब्रह्मणोऽपि सर्वशक्ते: सर्वस्य जनयितृत्वं तदुपकरणानामनुपसंहारे नोपपद्यते। प्राक्सृष्टेश्चासहायत्वं सदेव सोम्येदमग्र आसीत् (छा.6.2.2) एको ह वै नारायण आसीत् (महोप.1.1) इत्यादिषु प्रतीयते। अतस्स्रष्टृत्वं नोपपद्यत
इत्येवं प्राप्तम्। तदिदमाशङ्कते - उपसंहारदर्शनान्नेतिचेत् - इति।।
सिद्धान्त:
परिहरति - न क्षीरवद्धि - इति; न सर्वेषां कार्यजननशक्तानामुपसंहारसापेक्षत्वमस्ति; यथा क्षीरजलादेर्दधिहिमजननशक्तस्य तज्जनने; एवं ब्रह्मणोऽपि स्वयमेव सर्वजननशक्तेस्ससर्वस्य जनियतृत्वमुपपद्यते। हीति प्रसिद्धवन्निर्देशश्चोद्यस्य मन्दताख्यापनाय। क्षीरादिष्वातञ्जनाद्यपेक्षा न दध्यादिभावाय; अपितु शैघ्र्यार्थं रसविशेषार्थं वा।।
MARKER: sutram beginning
overall_sutram_no:163
sutram_text:देवादिवदपि लोके
sutram_index_string:2-1-25
163.        देवादिवदपि लोके ।। 2-1-25 ।।
यथा देवादय: स्वे स्वे लोके सङ्कल्पमात्रेण स्वापेक्षितानि सृजन्ति; तथाऽसौ पुरुषोत्तम: कृत्स्नं  जगत्सङ्कल्पमात्रेण        सृजति।        देवादीनां वेदावगतशक्तीनां दृष्टान्ततयोपादानम्,        ब्रह्मणो
वेदावगतशक्तेस्सुखग्रहणायेति प्रतिपत्तव्यम्।।
इति श्रीशारीरकमीमांसाभाष्ये उपसंहारदर्शनाधिकरणम्।।8।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये कृत्स्नप्रसक्त्यधिकरणम्।।9।।
MARKER: sutram beginning
overall_sutram_no:164
sutram_text:कृत्स्नप्रसिक्तिर्निरवयवत्वशब्दकोपो वा
sutram_index_string:2-1-26
164.        कृत्स्नप्रसिक्तिर्निरवयवत्वशब्दकोपो वा ।। 2-1-26 ।।
सदेव सोम्येदमग्र आसीत् (छा.6.2.1) इदं वा अग्रे नैव किञ्चनासीत् (तै.यजु.2.अष्ट.2.5)
आत्मा वा इदमेक एवाग्र आसीत् (ऐत.1.1.1) इत्यादिषु कारणावस्थायां ब्रह्मैकमेव निरवयवमासीदिति कारणावस्थायां निरस्तचिदचिद्विभागतया निरवयवं ब्रह्मैवासीदित्युक्तम्; तदविभागमेकं निरवयमेव ब्रह्म
बहु स्याम् (छां.62.3) इति सङ्कल्प्य आकाशवाय्वादिविभागं ब्रह्मादिस्तम्बपर्यन्तक्षेत्रज्ञविभागं चाभवदिति चोक्तम्; एवं सति तदेव परं ब्रह्म कृत्स्नं कार्यत्वेनोपयुक्तमित्यभ्युपगन्तव्यम्। अथ चिदंश: क्षेत्रज्ञविभागविभक्त:; अचिदंशश्चाकाशादिविभागविभक्त: इत्युच्यते, तदा सदेव सोम्येदमग्र आसीत् एकमेवाद्वितीयम् (छां.6.2.1) ब्रह्मैकमेव, आत्मैक एव इत्येवमादय: कारणभूतस्य ब्रह्मणो निरवयवत्ववादिनश्शब्दा: कुप्येयु: - बाधिता भवेयु:। यद्यपि सूक्ष्मचिदचिद्वस्तुशरीरं ब्रह्म कारणम्, स्थूलचिदचिद्वस्तुशरीरं ब्रह्म कार्यमित्यभ्युपगम्यते; तथापि शरीर्यंशस्यापि कार्यत्वाभ्युपगमादुक्तदोषो दुर्वार:। तस्य निरवयवस्य बहुभवनं च नोपपद्यते। कार्यत्वानुपयुक्तांशस्थितिश्च नोपपद्यते। तस्मादसमञ्जसमिवाभाति। अतो ब्रह्मकारणत्वं नोपपद्यते ।।26।।
इत्याक्षिप्ते समाधत्ते -
MARKER: sutram beginning
overall_sutram_no:165
sutram_text:श्रुतेस्तु शब्दमूलत्वात्
sutram_index_string:2-1-27
165.        श्रुतेस्तु शब्दमूलत्वात् ।। 2-1-27 ।।
तु शब्द उक्तदोषं व्यावर्तयति। नैवमसामञ्जस्यम्; कुत:? श्रुते: श्रुतिस्तावन्निरवयवत्वं ब्रह्मणस्ततो विचित्रसर्गं चाह। श्रौतेऽर्थे यथाश्रुति प्रतिपत्तव्यमित्यर्थ:। ननु च श्रुतिरपि अग्निना सिञ्चेदितिवत्परस्परान्वयायोग्यमर्थं प्रतिपादयितुं न समर्था; अत आह - शब्दमूलत्वादिति।
शब्दैकप्रमाणकत्वेन सकलेतरवस्तुविसजातीयत्वादस्यार्थस्य विचित्रशक्तियोगो न विरुद्ध्यत इति न सामान्यतो दृष्टं साधनं, दूषणं वा अर्हति ब्रह्म।।27।।
MARKER: sutram beginning
overall_sutram_no:166
sutram_text:आत्मनि चैवं विचित्राश्च हि
sutram_index_string:2-1-28
166.        आत्मनि चैवं विचित्राश्च हि ।। 2-1-28 ।।
किञ्च - एवं वस्त्वन्तरसंबन्धिनो धर्मस्य वस्त्वन्तरे चारोपणे सति, अचेतने घटादौ दृष्टा धर्मास्तद्विसजातीये चेतने नित्ये आत्मन्यपि प्रसज्यन्ते। तदप्रसक्तिश्च भावस्वभाववैचित्र्यादित्याह - विचित्राश्च हि इति; यथा अग्निजलादीनामन्योन्यविसजातीयानामौष्ण्यादिशक्तयश्च विसजातीया दृश्यन्ते; तद्वल्लोकदृष्टविसजातीये परे ब्रह्मणि तत्रतत्रादृष्टास्सहस्रश: शक्तयस्सन्तीति न किञ्चिदनुपपन्नम् । यथोक्तं भगवता पराशरेण - निर्गुणस्याप्रमेयस्य शुद्धस्याप्यमलात्मन:। कथं सर्गादिकर्तृत्वं
ब्रह्मणोऽभ्युपगम्यते ।।  (वि.पु.अं.1.3.1)  इति  सामान्यदृष्ट्या  परिचोद्य  शक्तयस्सर्वभावानां
अचिन्त्यज्ञानगोचरा:। यतोऽतो ब्रह्मणस्तास्तु सर्गाद्या भावशक्तय: ।।  भवन्ति तपतां श्रेष्ठ
पावकस्य यथोष्णता (वि.पु.2.3) इति। श्रुतिश्च किं स्विद्वनं क उ स वृक्ष आसीद्यतो द्यावापृथिवी निष्टतक्षु:। मनीषिणो मनसा पृच्छतेदुतद्यदध्यतिष्ठद्भुवनानि धारयन्। ब्रह्म वनं
ब्रह्म स वृक्ष आसीद्यतो द्यावापृथिवी निष्टतक्षु:। मनीषिणो मनसा विब्रवीमि वो
ब्रह्माध्यतिष्ठद्भुवनानि धारयन् (यजु.2.अष्ट.2.7.) इति। सामान्यतो दृष्टं चोद्यं सर्ववस्तुविलक्षणे
परे ब्रह्मणि नावतरतीत्यर्थ:।। 28।।
MARKER: sutram beginning
overall_sutram_no:167
sutram_text:स्वपक्षदोषाच्च
sutram_index_string:2-1-29
167.        स्वपक्षदोषाच्च ।। 2-1-29 ।।
स्वपक्षे - प्रधानादिकारणवादे, लौकिकवस्तुविसजातीयत्वाभावेन प्रधानादे: लोकदृष्टा दोषास्तत्र
भवेयुरिति सकलेतरविलक्षणं ब्रह्मैव कारणमभ्युपगन्तव्यम् । प्रधानं च निरवयवम्; तस्य निरवयवस्य कथमिव महदादिविचित्रजगदारम्भ उपपद्यते । सत्त्वं रजस्तम इति तस्यावयवा विद्यन्त इति चेत् - तत्रेदं विवेचनीयम्, किं सत्त्वरजस्तमसां समूह: प्रधानम्, उत सत्त्वरजस्तमोभिरारब्धं प्रधानम्;,
अनन्तरे कल्पे प्रधानं कारणमिति स्वाभ्युपगमविरोध:। स्वाभ्युपेतसङ्ख्याविरोधश्च। तेषामपि निरवयवानां कार्यारम्भविरोधश्च। समूहपक्षे च तेषां निरवयवत्वेन प्रदेशभेदमनपेक्ष्य संयुज्यमानानां न
स्थूलद्रव्यारम्भकत्वसिद्धि:। परमाणुकारणवादेऽपि तथैव अणवो निरंशा: निष्प्रदेशा: प्रदेशभेदमनपेक्ष्य
परस्परं संयुज्यमाना अपि न स्थूलकार्यारम्भाय प्रभवेयु:।। 29 ।।
MARKER: sutram beginning
overall_sutram_no:168
sutram_text:सर्वोपेता च तद्दर्शनात्
sutram_index_string:2-1-30
168.        सर्वोपेता च तद्दर्शनात् ।। 2-1-30 ।।
सकलेतरवस्तुविसजातीया परा देवता सर्वशक्त्युपेता च। तथैव परां देवतां दर्शयन्ति हि श्रुतय:-
पराऽस्य शक्तिर्विविधैव श्रूयते स्वाभाविकी ज्ञानबलक्रिया च (श्वे.6.7) तथा अपहतपाप्मा विजरो विमृत्युर्विशोको विजिघत्सोऽपिपास: (छा.8.1.5) इति सकलेतर-विसजातीयतां परस्या देवताया:
प्रतिपाद्य सत्यकामस्सत्यसङ्कल्प: (छा.8.1.5) इति सर्वशक्तियोगं प्रतिपादयन्ति। तथा मनोमय:
प्राणशरीरो        भारूपस्सत्यसङ्कल्प        आकाशात्मा        सर्वकर्मा        सर्वकामस्सर्वगन्धस्सर्वरस: सर्वमिदमभ्यात्तोऽवाक्यनारदर: (छा.3.14.2) इति च।। 30।।
MARKER: sutram beginning
overall_sutram_no:169
sutram_text:विकरणत्वान्नेति चेत्तदुक्तम्।2-1-31
sutram_index_string:
169.        विकरणत्वान्नेति चेत्तदुक्तम्।2-1-31।।
यद्यप्येकमेव ब्रह्म सकलेतरिवलक्षणं सर्वशक्ति; तथापि न तस्य कार्यं करणं च विद्यते (श्वे.6-8) इति करणविरहिणस्तस्य न कार्यारम्भस्सम्भवतीति चेत् - तत्रोत्तरं - शब्दमूलत्वात्, विचत्राश्च हि इत्युक्तम्। शब्दैकप्रमाणं सकलेतरिवलक्षणं तत्तत्करणविरहेणापि तत्तकार्यसमर्थमित्यर्थ:। तथाच  श्रुति:  -  पश्यत्यचक्षुस्स  शृणोत्यकर्ण:  अपाणिपादो  जवनो  ग्रहीता  (श्वे.3-16)
इत्येवमाद्या।।31।।
इति श्रीशारीरकमीमांसाभाष्ये कृत्स्नप्रसक्त्यधिकरणम्।। 9।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये प्रयोजनवत्त्वाधिकरणम्।।10।।
MARKER: sutram beginning
overall_sutram_no:170
sutram_text:न प्रयोजनवत्त्वात्
sutram_index_string:2-1-32
170.        न प्रयोजनवत्त्वात् ।। 2-1-32 ।।
यद्यपीश्वर: प्राक्सृष्टेरेक एव सन् सकलेतरविलक्षणत्वेन सर्वार्थशक्तियुक्त: स्वयमेव विचित्रं जगत्स्रष्टुं शक्नोति, तथापीश्वरकारणत्वं न सम्भवति, प्रयोजनवत्त्वाद्विचित्रसृष्टे:, ईश्वरस्य च
प्रयोजनाभावात्। बुद्धिपूर्वकारिणामारम्भे द्विविधं हि प्रयोजनं - स्वार्थ: परार्थो वा। न हि परस्य
ब्रह्मणस्स्वभावत एवावाप्तसमस्तकामस्य जगत्सर्गेण किञ्चन प्रयोजनमनवाप्तमवाप्यते। नापि परार्थ:,
अवाप्तकामस्य परार्थता हि परानुग्रहेण भवति; न च ईदृशगर्भजन्मजरामरणनरकादिनानाविधानन्तदु:खमूलं जगत्करुणावान् सृजति; प्रत्युत सुखैकतानमेव जनयेज्जगत्करुणया सृजन्। अत: प्रयोजनाभावाद्ब्रह्मण: कारणत्वं नोपपद्यत इति।।32।।
एवं प्राप्ते प्रचक्ष्महे -
MARKER: sutram beginning
overall_sutram_no:171
sutram_text:लोकवत्तु लीलाकैवल्यम्
sutram_index_string:2-1-33
171.        लोकवत्तु लीलाकैवल्यम् ।। 2-1-33 ।।
अवाप्तसमस्तकामस्य परिपूर्णस्य स्वसङ्कल्पविकार्यविविधविचित्रचिदचिन्मिश्रजगत्सर्गे लीलैव केवला प्रयोजनाम्, लोकवत् - यथा लोके सप्तद्वीपामेव मेदिनीमधितिष्ठत: संपूर्णशौर्यवीर्यपरामक्रस्यापि
महाराजस्य केवललीलैकप्रयोजना: कन्तुकाद्यारम्भा दृश्यन्ते; तथैव परस्यापि ब्रह्मण: स्वसङ्कल्पमात्रा-
व प्तजगज्जन्मस्थितिध्वंसादेर्लीलैव प्रयोजनमिति निरवद्यम्।।33।।
MARKER: sutram beginning
overall_sutram_no:172
sutram_text:वैषम्यनैर्घ्रृण्ये न सापेक्षत्वात्तथा हि दर्शयति
sutram_index_string:2-1-34
172.        वैषम्यनैर्घ्रृण्ये न सापेक्षत्वात्तथा हि दर्शयति ।। 2-1-34 ।।
ग्ख़् यद्यपि परमपुरुषस्य सकलेतरचिदचिद्वस्तुविलक्षणस्याचिन्त्यशक्तियोगात्प्राक्सृष्टेरेकस्य निरवयवस्यापि विचित्रचिदचिन्मिश्रजगत्सृष्टिस्सम्भाव्येत, तथापि देवतिर्यङ्मनुष्यस्थावरात्मनोत्कृष्टमध्यमापकृष्टसृष्ट्या
पक्षपात: प्रसज्येत। अतिघोरदु:खयोगकरणात् नैर्घ्रृण्यं चावर्जनीयमिति। तत्रोत्तरं - न सापेक्षत्वादिति; न प्रसज्येयातां वैषम्यनैर्घृण्ये, कुत: सापेक्षत्वात् - सृज्यमानदेवादिक्षेत्रज्ञकर्मसापेक्षत्वात् विषमसृष्टे:। देवादीनां क्षेत्रज्ञानां देवादिशरीरयोगं तत्तत्कर्मसापेक्षं दर्शयन्ति हि श्रुतिस्मृतय: - साधुकारी साधुर्भवति
पापकारी पापो भवति पुण्य: पुण्येन कर्मणा भवति पाप: पापेन कर्मणा, (बृ.6.4.5) तथा
भगवता पराशरेणापि देवादिवैचित्र्यहेतु: सृज्यमानानां क्षेत्रज्ञानां प्राचीनकर्मशक्तिरेवेत्युक्तं निमित्तमात्रमेवासौ सृज्यानां सर्गकर्मणि। प्रधानकारणीभूता यतो वै सृज्यशक्तय:।। निमित्तमात्रं मुक्त्वैव नान्यत्किंचिदपेक्षते। नीयते तपतां श्रेष्ठ स्वशक्त्या वस्तु वस्तुताम् (वि.पु.1.4.51,52) इति। स्वशक्त्या स्वकर्मणैव देवादिवस्तुताप्राप्तिरिति।। 34।।
MARKER: sutram beginning
overall_sutram_no:173
sutram_text:न कर्माविभागादिति चेन्नानादित्वादुपपद्यते चाप्युलभ्यते च
sutram_index_string:2-1-35
173.        न कर्माविभागादिति चेन्नानादित्वादुपपद्यते चाप्युलभ्यते च ।। 2-1-35 ।।
प्राक्सृष्टे: क्षेत्रज्ञा न सन्ति; कुत:? अविभागश्रवणात्, सदेव सोम्येदमग्र आसीत् (छा.6.2.1)
इति । अतस्तदानीं तदभावात्तत्कर्म न विद्यते; कथं तदपेक्षं सृष्टिवैषम्यमित्युच्यत इति चेत् - न,
अनादित्वात् क्षेत्रज्ञानां तत्कर्मप्रवाहाणां च। तदनादित्वेऽप्यविभाग उपपद्यते च; यतस्तत् क्षेत्रज्ञवस्तु
परित्यक्तनामरूपं        ब्रह्मशरीरतयापि        पृथग्व्यपदेशानर्हमतिसूक्ष्मम् ।        तथाऽनभ्युपगमे
अकृताभ्यागमकृतविप्रणाशप्रसङ्गश्च । उपलभ्यते च तेषामनादित्वं - न जायते म्रियते वा विपश्चित् (कठ.1.2.18) इति। सृष्टिप्रवाहानादित्वं च सूर्याचन्द्रमसौ धाता यथापूर्वमकल्पयत् (तै.ना.1.14) इत्यादौ। तद्धेदं तर्ह्यव्याकृतमासीत्तन्नामरूपाभ्यां व्याक्रियत (बृ.3-4-7) इति नामरूपव्याकरणमात्रश्रवणात् क्षेत्रज्ञानां स्वरूपानादित्वं सिद्धम्। स्मृतावपि प्रकृतिं पुरुषं चैव
विद्ध्यनादी उभावपि (भ.गी.13.19) इति। अतस्सर्वविलक्षणत्वात्सर्वशक्तित्वात्, लीलैकप्रयोजनत्वात्, क्षेत्रज्ञकर्मानुगण्येन विचित्रसृष्टियोगात् ब्रह्मैव जगत्कारणम् ।। 35।।
MARKER: sutram beginning
overall_sutram_no:174
sutram_text:सर्वधर्मोपपत्तेश्च
sutram_index_string:2-1-36
174.        सर्वधर्मोपपत्तेश्च ।। 2-1-36 ।।
प्रधानपरमाण्वादीनां कारणत्वे यद्धर्मवैकल्यमुक्तं, वक्ष्यमाणं च, तस्य सर्वस्य धर्मजातस्य कारणत्वोपपादिनो ब्रह्मण्युपपत्तेश्च ब्रह्मैव जगत्कारणमिति स्थितम्।। 63।।
इति श्रीशारीरकमीमांसाभाष्ये प्रयोजनवत्त्वाधिकरणम्।।10।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये द्वितीयस्याध्यायस्य प्रथम:पाद:।।1।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये रचनानुपपत्त्यधिकरणम्।।1।।
श्रीभगवद्रामानुजविरचिते श्रीशारीरकमीमांसाभाष्ये द्वितायाध्याये-द्वितीयपादे रचनानुपपत्त्यधिकरणम्।।1।।
MARKER: sutram beginning
overall_sutram_no:175
sutram_text:रचनानुपपत्तेश्च नानुमानं प्रवृत्तेश्च
sutram_index_string:2-2-1
175.        रचनानुपपत्तेश्च नानुमानं प्रवृत्तेश्च ।। 2-2-1 ।।
उक्तं जगज्जन्मादिकारणं परं ब्रह्मेति; तत्र परैरुद्भाविताश्च दोषा: परिहृता:। इदानीं स्वपक्षरक्षणाय
परपक्षा: प्रतिक्षिप्यन्ते; इतरथा कस्यचिन्मन्दधियस्तेषां पक्षाणां युक्त्याभासमूलतामजानत: प्रामाणिकत्वशङ्कया
वैदिकपक्षे किञ्चिच्छ्रद्धावैकल्यं जायेतापि; अत: परपक्षप्रतिक्षेपायानन्तर: पाद: प्रवर्तते। तत्र प्रथमं तावत्कापिलमतं निरस्यते वैदिकानुमतसत्कार्यवादाद्यर्थसङ्ग्रहेणैतस्य सत्पक्षनिक्षेपसम्भावनाभ्रमहेतुत्वातिरेकात्।
ईक्षतेर्नाशब्दम् (ब्र.सू.1.1.5) इत्यादिभि: वैदिकवाक्यानामतत्परत्वमात्रमुक्तम्; अत्रैव तत्पक्षस्वरूपप्रतिक्षेप: क्रियत इति न पौनरुक्त्याशङ्का। एषा साङ्ख्यानां दर्शनस्थिति:- मूलप्रकृतिरविकृतिर्महदाद्या:
प्रकृतिविकृतयस्सप्त। षोडशकश्च विकारो न प्रकृतिर्न विकृति: पुरुष: ।। (सां.का.3) इति तत्त्वसङ्ग्रह:। मूलप्रकृतिर्नाम सुखदु:खमोहात्मकानि लाघवप्रकाशचलनोपष्टम्भनगौरवावरण- कार्याण्यत्यन्तातीन्द्रियाणि कार्यैकनिरूपणविवेकान्यन्यूनानतिरेकाणि समतामुपेतानि सत्त्वरजस्तमांसि द्रव्याणि। सा च सत्त्वरजस्तमसां साम्यरूपा प्रकृतिरेका स्वयमचेतनाऽनेकचेतनभोगापवर्गार्था नित्या सर्वगता सततविक्रिया न कस्यचिद्विकृति:, अपि तु परमकारणमेव; महदाद्यास्तद्विकृतयोऽन्येषां च प्रकृतयस्सप्त;
महानहङ्कार: शब्दतन्मात्रं स्पर्शतन्मात्रं रूपतन्मात्रं रसतन्मात्रं गन्धतन्मात्रमिति। तत्राहङ्कारस्त्रिधा -
वैकारिकस्तैजसो भूतादिश्च, क्रमात्सात्त्विको राजसस्तामसश्च; तत्र वैकारिकस्सात्त्विक इन्द्रयादि;
भूतादिस्तामसो महाभूतहेतुभूततन्मात्रहेतु:; तैजसो राजसस्तूभयोरनुग्राहक:; आकाशादीनि पञ्चमहाभूतानि
निष्परिणामत्वेन न कस्यचित्प्रकृति: न कस्यचिद्विकृति:; तत एव निर्धर्मकश्चैतन्यमात्रवपुर्नित्यो निष्क्रियस्सर्वगत: प्रतिशरीरं भिन्नश्च; निर्विकारत्वान्निष्क्रियत्वाच्च तस्य कर्तृत्वं भोक्तृत्वं च न सम्भवति।
एवंभूतेऽपि तत्त्वे मूढा: प्रकृतिपुरुषसन्निधिमात्रेण पुरुषस्य चैतन्यं प्रकृतावध्यस्य प्रकृतेश्च कर्तृत्वं स्फटिकमणाविव जपाकुसुमस्यारुणिमानं पुरुषेऽध्यस्य अहं कर्ता भोक्ता इति मन्यन्ते। एवमज्ञानाद्भोग:, तत्वज्ञानच्चापवर्ग:।
तदेतत्प्रत्यक्षानुमानागमैस्साधयन्ति। तत्र प्रत्यक्षसिद्धेषु पदार्थेषु नातीव विवादपदमस्ति। आगमोऽपि कपिलादिसर्वज्ञज्ञानमूल इति सोऽपि प्रथमे काण्डे प्रमाणलक्षणे निरस्तप्राय:। यदिदं प्रधानमेव जगत्कारणमित्यनुमानम्, तन्निरसनेन तन्मतं सर्वं निरस्तं भवतीति तदेव निरस्यते।
ते चैवं वर्णयन्ति - कृत्स्नस्य जगत: एकमूलत्वमवश्याभ्युपगमनीयम्, अनेकेभ्य: कार्योत्पत्त्यभ्युपगमे कारणानवस्थानात्। तन्तुप्रभृतयो ह्यवयवा: स्वांशभूतैष्षड्भि: पार्श्वै: परस्परं संयुज्यमाना अवयविनमुत्पादयन्ति; ते च तन्त्वादय: स्वावयवैस्तथा-भूतैरुत्पाद्यन्ते; ते च तथाभूतै: स्वावयवैरिति परमाणुभिरपि स्वकीयैष्षड्भि: पार्श्वैस्संयुज्यमानैरेव स्वकार्योत्पादनमभ्युपेतव्यम्, अन्यथा प्रथिमानुपपत्ते:। परमाणवोऽप्यंशित्वेन स्वांशैस्तथैवोत्पाद्यन्ते, ते च स्वांशैरिति न क्वचित्कारणव्यवस्थिति:। अत: कारणव्यवस्थासिद्ध्यर्थमेकद्रव्यं विविधविचित्रपरिणामशक्तियुक्तं स्वयमप्रच्युतस्वरूपेव महदाद्यनन्तावस्थाश्रय: कारणमाश्रयणीयम्। तच्चैकं कारणं गुणत्रयसाम्यरूपं प्रधानमिति तत्कल्पने हेतूनुपन्यस्यन्ति - भेदानां परिमाणात्समन्वयाच्छक्तित:
प्रवृत्तेश्च। कारणकार्यविभागादविभागाद्वैश्वरूप्यस्य। कारणमस्त्यव्यक्तम् (सां.का.15,16) इति।
अयमर्थ: विश्वरूपमेव वैश्वरूप्यम्, विचित्रसन्निवेशं तनुभवनादि कृत्स्नं जगत्; तच्च जगद्विचित्रसन्निवेशत्वेन कार्यभूतं तत्सरूपाव्यक्तकारणकम्; कुत:? कार्यत्वात्; कार्यस्य हि सर्वस्य तत्सरूपात्कारणविशेषात् विभागस्तस्मिन्नेवाविभागश्च दृश्यते; यथा घटमकुटादे: कार्यस्य तत्सरूपान्मृत्सुवर्णादे: कारणाद्विभागस्तस्मिन्नेव चाविभाग:; अतो विश्वरूपस्य जगतस्तत्सरूपात्प्रधानादुत्पत्तिस्तस्मिन्नेव लयश्चेति प्रधानकारणकमेव जगत्। गुणत्रयसाम्यरूपं प्रधानमेव जगत्सरूपं कारणम्; सत्त्वरजस्तमोमय-सुखदु:खमोहात्मकत्वाज्जगत:। यथा मृदात्मना घटस्य मृद्दव्यमेव कारणम्; तदेव हि तदुत्पत्त्याख्य-प्रवृत्तिशक्तिमत्, तथा दर्शनात्।
अव्यक्तस्य गुणसाम्यरूपस्य देशत: कालतश्चापरिमितस्यैव कारणत्वं भेदानां महदहङ्कारतन्मात्रादीनां
परिमितत्वादवगम्यते। महदादीनि च घटादिवत्परिमितानि कृत्स्नजगदुत्पत्तौ न प्रभवन्ति, अतस्त्रिगुणं जगद्गुणत्रयसाम्यरूपप्रधानैककारणमिति निश्चीयते।।
अत्रोच्यते - रचनानुपपत्तेश्च नानुमानं प्रवृत्तेश्च - अनुमीयत इत्यनुमानम्; न भवदुक्तं
प्रधानं        विचित्रजगद्रचनासमर्थम्, अचेतनत्वे सति तत्स्वभावाभिज्ञानधिष्ठितत्वात्; यदेवं तत्तथा, यथा
रथप्रासादादिनिर्माणे केवलदार्वादिकम्। दार्वादेरचेतनस्य तज्ज्ञानधिष्ठितस्य कार्यारम्भानुपपत्तेर्दर्शनात्, तज्ज्ञाधिष्ठितस्य कार्यारम्भप्रवृत्तेर्दर्शनाच्च न प्राज्ञानधिष्ठितं प्रधानं कारणमित्युक्तं भवति। चकारादन्वयस्यानैकान्त्यं समुच्चिनोति; न ह्यन्वितं शौक्ल्यगोत्वादि कारणत्वव्याप्तम्; न च वाच्यं मा
भूदन्वितानामपि शौक्ल्यादिधर्माणां कारणत्वम्, द्रव्यस्य तु हेमादे: कार्येऽन्वितस्य कारणत्वव्याप्तिरस्त्येव; सत्त्वादीन्यपि द्रव्याणि कार्येऽन्वितानि कारणत्वव्याप्तानि इति; यतस्सत्त्वादयो द्रव्यधर्मा:, न तु द्रव्यस्वरूपम्; सत्त्वादयो हि पृथिव्यादिद्रव्यगतलघुत्वप्रकाशादिहेतुभूतास्तत्स्वभावविशेषा एव; न तु
मृद्धिरण्यादिवद्द्रव्यतया कार्यान्विता उपलभ्यन्ते; गुणा इत्येव च सत्वादीनां प्रसिद्धि:। यच्च कारणव्यवस्थासिद्धये जगत: एकमूलत्वमुक्तम्, तदपि सत्वादीनामनेकत्वान्नोपपद्यते। अत एव कारणव्यवस्था च न सिद्ध्यति। साम्यावस्थास्सत्त्वादय एव हि प्रधानमिति त्वन्मतम्। अत: कारणबहुत्वादनवस्था तदवस्थैव। न च तेषामपरिमितत्वेन व्यवस्थासिद्धि:, अपरिमितत्वे हि त्रयाणामपि सर्वगतत्वेन न्यूनाधिकभावाभावाद्वैषम्यासिद्धे: कार्यारम्भासम्भवात्। कार्यारम्भायैव परिमितत्वमवश्याश्रयणीयम्।।1।।
यत्र रथादिषु स्पष्टं चेतनाधिष्ठितत्वं दृष्टम्, तद्व्यतिरिक्तं सर्वं पक्षीकृतमित्याह -
MARKER: sutram beginning
overall_sutram_no:176
sutram_text:पयोम्बुवच्चेत्तत्रापि
sutram_index_string:2-2-2
176.        पयोम्बुवच्चेत्तत्रापि ।। 2-2-2 ।।
यदुक्तं प्रधानस्य प्राज्ञानधिष्ठितस्य        विचित्रजगद्रचनानुपपत्तिरिति; तन्न, यत: पयोऽम्बुवत्
प्रवृत्तिरुपपद्यते। पयसस्तावद्दधिभावेन परिणममानस्यानन्यापेक्षस्याऽद्यपरिस्पन्दप्रभृतिपरिणामपरम्परा स्वत एवोपपद्यते; यथा च वारिदविमुक्तस्याम्बुन एकरसस्य नारिकेलतालचूतकपित्थनिम्बतिन्त्रिण्यादिविचित्ररसरूपेण
परिणामप्रवृत्ति: स्वत एव दृश्यते; तथा प्रधानस्यापि परिणामस्वभावस्यान्यानधिष्ठितस्यैव प्रतिसर्गावस्थायां, सदृशपरिणामेनावस्थितस्य        सर्गावस्थायां        गुणवैषम्यनिमित्तविचित्रपरिणाम        उपपद्यते।        यथोक्तं
परिणामतस्सलिलवत्प्रतिप्रतिगुणाश्रयविशेषात् (सा.का.16) इति। तदेवमव्यक्तमनन्यापेक्षं प्रवर्तत
इति चेत् - अत उत्तरं - तत्रापि इति; यत् क्षीरजलादिदृष्टान्ततया निदर्शितम्, तत्रापि प्राज्ञानधिष्ठाने
प्रवृत्तिर्नोपपद्यते; तदपि पूर्वत्र पक्षीकृतमित्यभिप्राय:। उपसंहादर्शनान्नेति चेन्न क्षीरवद्धि (ब्र.सू.2.1.24)
इत्यत्र दृष्टपरिकरान्तररहितस्यापि स्वासाधारणपरिणाम उपपद्यत इत्येतावदुक्तम्, न प्राज्ञाधिष्ठितत्वं
पराकृतम्, योप्सु तिष्ठन् (बृ.5.7.4) इत्यादिश्रुते: ।। 2 ।।
MARKER: sutram beginning
overall_sutram_no:177
sutram_text:व्यतिरेकानवस्थितेश्चानपेक्षत्वात्। 2-2-3
sutram_index_string:
177.        व्यतिरेकानवस्थितेश्चानपेक्षत्वात्। 2-2-3।।
इतश्च सत्यसङ्कल्पेश्वराधिष्ठानानपेक्षपरिणामित्वे सर्गव्यतिरेकेण प्रतिसर्गावस्थयाऽनवस्थितिप्रसङ्गाच्च न प्राज्ञानधिष्ठितं प्रधानं कारणम्; प्राज्ञाधिष्ठितत्वे तस्य सत्यसङ्कल्पत्वेन सर्गप्रतिसर्गविचित्र-
सृष्टिव्यवस्थासिद्धि:। न च वाच्यं प्राज्ञाधिष्ठितत्वेऽपि तस्यावाप्तसमस्तकामस्य परिपूर्णस्य
अनवधिकातिशयानन्दस्य निरवद्यस्य निरञ्जनस्य सर्गप्रतिसर्गव्यवस्थाहेत्वभावाद्विषमसृष्टौ निर्दयत्वप्रसङ्गाच्च समानोऽयं दोष इति; परिपूर्णस्यापि लीलार्थप्रवृत्तिसम्भवात्, सर्वज्ञस्य तस्य परिणामविशेषापन्नप्रकृति- दर्शनरूपसर्गप्रतिसर्गविशेषहेतोस्सम्भवात्, क्षेत्रज्ञकर्मणामेव विषमसृष्टिव्यवस्थापकत्वाच्च।
नन्वेवं क्षेत्रज्ञपुण्यापुण्यरूपकर्मभिरेव सर्वा व्यवस्थास्सिध्यन्तीति कृतमीश्वरेणाधिष्ठात्रा;
पुण्यापुण्यरूपानुष्ठितकर्मसंस्कृता प्रकृतिरेव पुरुषार्थानुरूपं तथा तथा व्यवस्थया परिणंस्यते; यथा विषादिदूषितानामन्नपानादीनामौषधविशेषाप्यायितानां च सुखदु:खहेतुभूत: परिणामविशेषो देशकालव्यवस्थया दृश्यते, अतस्सर्गप्रतिसर्गव्यवस्था देवादिविषमसृष्टि: कैवल्यव्यवस्था च सर्वप्रकारपरिणामशक्तियुक्तस्य
प्रधानस्यैवोपपद्यत इति।
अनिभज्ञो भवान् पुण्यापुण्यकर्मस्वरूपयो:; पुण्यापुण्यस्वरूपे हि शास्त्रैकसमधिगम्ये; शास्त्रं चानादिनिधनाविच्छिन्नपाठसम्प्रदायानाघ्रातप्रमादादिदोषगन्धवेदाख्याक्षरराशि:; तच्च परमपुरुषाराधनतद्विपर्ययरूपे कर्मणी पुण्यापुण्ये, तदनुग्रहनिग्रहायत्ते च तत्फले सुखदु:खे - इति वदति। तदाह द्रमिडाचार्य:
फलसंबिभत्सया हि कर्मभिरात्मानं पिप्रीषन्ति स प्रीतोऽलं फलायेति शास्त्रमर्यादा (द्रमिडाचार्य:)
इति। तथाच श्रुति: इष्टापूर्तं बहुधा जातं जायमानं विश्वं बिभर्ति भुवनस्य नाभि: (तै.उ.ना.2)
इति। तथा च भगवता स्वयमेवोक्तं यत: प्रवृत्तिर्भूतानां येन सर्वमिदं ततम्। स्वकर्मणा तमभ्यर्च्य सिदिं्ध विन्दति मानव: (भ.गी.18.46) इति तानहं द्विषत: क्रूरान् संसारेषु नराधमान्। क्षिपाम्यजस्रमशुभानासुरीष्वेव योनिषु (भ.गी.16.19) इति च ।
स भगवान् पुरुषोत्तमोऽवाप्तसमस्तकामस्सर्वज्ञस्सर्वेश्वरस्सत्यसङ्कल्प: स्वमाहात्म्यानुगुणलीलाप्रवृत्त:, एतानि कर्माणि समीचीनान्येतान्यसमीचीनानीति कर्मद्वैविध्यं संविधाय तदुपादानोचितदेहेन्द्रियादिकं तन्नियमनशकिं्त च सर्वेषां क्षेत्रज्ञानां सामान्येन प्रदर्श्य स्वशासनावबोधि शास्त्रं च प्रदर्श्य तदुपसंहारार्थं चान्तरात्मतयाऽनुप्रविश्यानुमन्तृतया च नियच्छंस्तिष्ठति। क्षेत्रज्ञास्तु तदाहितशक्तय: तत्प्रदिष्टकरणकलेबरादिकास्तदाधाराश्च स्वयमेव स्वेच्छानुगुण्येन पुण्यापुण्यरूपे कर्मणी उपाददते; ततश्च पुण्यापुण्यरूपकर्मकारिणं स्वशासनानुवर्तिनं ज्ञात्वा धर्मार्थकाममोक्षैर्वर्धयते, शासनातिवर्तिनं च तद्विपर्ययैर्योजयति; अत: स्वातन्त्र्यादिवैकल्यचोद्यानि नावकाशं लभन्ते। दया हि नाम स्वार्थनिरपेक्षा
परदु:खासहिष्णुता; सा च स्वशासनातिवृत्तिव्यवसायिन्यपि वर्तमाना न गुणायावकल्पते; प्रत्युतापुंस्त्वमेवावहति; तन्निग्रह एव तत्र गुण:, अन्यथा शत्रुनिग्रहादीनामगुणत्वप्रसङ्गात्। स्वशासनातिवृत्तिव्यवसायनिवृत्ति-
मात्रेणानाद्यनन्तकल्पोपचितदुर्विषहानन्तापराधानङ्गीकारेण निरतिशयसुखसंवृद्धये स्वयमेव प्रयतते। यथोक्तं
तेषां सततयुक्तानां भजतां प्रीतिपूर्वकम्। ददामि बुद्धियोगं तं येन मामुपयान्ति ते। तेषामेवानुकम्पार्थमहमज्ञानजं तम:। नाशयाम्यात्मभावस्थो ज्ञानदीपेन भास्वता (भ.गी.10.10,11)
इति। अत: प्राज्ञानधिष्ठितं प्रधानं न कारणम् ।। 3 ।।
अथ स्यात् - यद्यपि प्राज्ञानधिष्ठिताया: प्रकृते: परिस्पन्दप्रवृत्तिरपि न सम्भवतीत्युक्तम्, तथाऽप्यनपेक्षाया एव परिणामप्रवृत्तिस्सम्भवति, तथा दर्शनात्; धेन्वादिनोपयुक्तं हि तृणोदकादि स्वयमेव क्षीराद्याकारेण परिणममानं दृश्यते। अत: प्रकृतिरपि स्वयमेव जगदाकारेण परिणंस्यते इति। तत्राह-
MARKER: sutram beginning
overall_sutram_no:178
sutram_text:अन्यत्राभावाच्च न तृणादिवत्
sutram_index_string:2-2-4
178.        अन्यत्राभावाच्च न तृणादिवत् ।। 2-2-4 ।।
नैतदुपपद्यते, तृणादे: प्राज्ञानधिष्ठितस्य परिणामाभावाद्दृष्टान्तासिद्धे:; कथमसिद्धि:? अन्यत्राभावात्
- यदि हि तृणोदकादिकमनडुहाद्युपयुक्तं प्रहीणं वा क्षीराकारेण पर्यणंस्यत, तत: प्राज्ञानधिष्ठितमेव
परिणमत इति वक्तुमशक्ष्यत; नचैतदस्ति; अतो धेन्वाद्युपयुक्तं प्राज्ञ एव क्षीरीकरोति। पयोम्बुवच्चेत्तत्रापि
(ब्र.सू.2.2.2) इत्युक्तमेवात्र प्रपञ्चितं तत्रैव व्यभिचारप्रदर्शनाय।।
MARKER: sutram beginning
overall_sutram_no:179
sutram_text:पुरुषाश्मवदिति चेत्तथापि
sutram_index_string:2-2-5
179.        पुरुषाश्मवदिति चेत्तथापि ।। 2-2-5 ।।
अथोच्येत - यद्यपि चैतन्यमात्रवपु: पुरुषो निष्क्रिय:, प्रधानमपि दृक्छक्तिविकलम्; तथापि
पुरुषसन्निधानादचेतनं प्रधानं प्रवर्तते, तथा दर्शनात्; गमनशक्तिविकलदृक्छक्तियुक्तपङ्गुसन्निधानात्तच्चैतन्योपकृतो दृक्छक्तिविकल: प्रवृत्तिशक्तोऽन्ध: प्रवर्तते; अयस्कान्ताश्मसन्निधानाच्चाय: प्रवर्तते। एवं प्रकृतिपुरुषसंयोगकृतो जगत्सर्ग: प्रवर्तते। यथोक्तं - पुरुषस्य दर्शनार्थं कैवल्यार्थं तथा प्रधानस्य। पंग्वन्धवदुभयोरपि संयोगस्तत्कृतस्सर्ग: (सां.का.21) इति । पुरुषस्य प्रधानोपभोगार्थं कैवल्यार्थं च पुरुषसन्निधानात्प्रधानं सर्गादौ प्रवर्तत इत्यर्थ: । अत्रोत्तरं - तथापीति। एवमपि प्रधानस्य प्रवृत्त्यसम्भवस्तदवस्थ एव,
पङ्गोर्गमनशक्तिविकलस्यापि मार्गदर्शनतदुपदेशादय: कादाचित्का विशेषा: सहस्रशस्सन्ति; अन्धोऽपि चेतनस्सन् तदुपदेशाद्यवगमेन प्रवर्तते; तथा अयस्कान्तमणेरप्ययस्समीपागमनादयस्सन्ति; पुरुषस्य तु निष्क्रियस्य न तादृशा विकारास्सम्भवन्ति । सन्निधानमात्रस्य नित्यत्वेन नित्यसर्गप्रसङ्गो नित्यमुक्तत्वेन
बन्धाभावोऽपवर्गाभावश्च ।। 5।।
MARKER: sutram beginning
overall_sutram_no:180
sutram_text:अङ्गित्वानुपपत्तेश्च
sutram_index_string:2-2-6
180.        अङ्गित्वानुपपत्तेश्च ।। 2-2-6 ।।
गुणानामुत्कर्षनिकर्षनिबन्धनाङ्गाङ्गिभावाद्धि जगत्प्रवृत्ति: प्रतिप्रतिगुणाश्रयविशेषात् (सांख्य.16)
इति        वदद्भिर्भवद्भिरभ्युपगम्यते।        प्रतिसर्गावस्थायां        तु        साम्यावस्थानां        सत्त्वरजस्तमसां
अन्योन्याधिक्यन्यूनत्वाभावादङ्गाङ्गिभावानुपपत्तेर्न जगत्सर्ग उपपद्यते । तदापि वैषम्याभ्युपगमे नित्यसर्गप्रसङ्ग:। अतश्च न प्राज्ञानधिष्ठितं प्रधानं कारणम्  ।। 6।।
MARKER: sutram beginning
overall_sutram_no:181
sutram_text:अन्यथानुमितौ च ज्ञशक्तिवियोगात्
sutram_index_string:2-2-7
181.        अन्यथानुमितौ च ज्ञशक्तिवियोगात् ।। 2-2-7 ।।
दूषितप्रकारातिरक्तप्रकारान्तरेण प्रधानानुमितौ च प्रधानस्य ज्ञातृत्वशक्तिवियोगात्त एव दोषा:
प्रादु:ष्यु:। अतो न कथंचिदप्यनुमानेन प्रधानसिद्धि: ।। 7 ।।
MARKER: sutram beginning
overall_sutram_no:182
sutram_text:अभ्युपगमेऽप्यर्थाभावात्
sutram_index_string:2-2-8
182.        अभ्युपगमेऽप्यर्थाभावात् ।। 2-2-8 ।।
अनुमानेन प्रधानसिद्ध्यभ्युपगमेऽपि प्रधानेन प्रयोजनाभावान्न तदनुमातव्यम्। पुरुषस्य दर्शनार्थं कैवल्यार्थं तथा प्रधानस्य (सां.का.21) इति प्रधानस्य प्रयोजनं पुरुषभोगापवर्गावभिमतौ, तौ च न सम्भवत:; पुरुषस्य चैतन्यमात्रवपुषो निष्क्रियस्य निर्विकारस्य निर्मलस्य तत एव नित्यमुक्तस्वरूपस्य
प्रकृतिदर्शनरूपो भोगस्तद्वियोगरूपोऽपवर्गश्च न सम्भवति। एवंरूपस्यैव प्रकृतिसन्निधानात् तत्परिणामविशेषसुखदु:खदर्शनरूपभोगसम्भावनायां प्रकृतिसन्निधानस्य नित्यत्वेन कदाचिदप्यपवर्गो न सेत्स्यति ।। 8 ।।
MARKER: sutram beginning
overall_sutram_no:183
sutram_text:विप्रतिषेधाच्चासमञ्जसम्
sutram_index_string:2-2-9
183.        विप्रतिषेधाच्चासमञ्जसम् ।। 2-2-9 ।।
विप्रतिषिद्धं चेदं साङ्ख्यानां दर्शनम्। तथाहि - प्रकृते: परार्थत्वेन दृश्यत्वेन भोग्यत्वेन च
प्रकृतेर्भोक्तारमधिष्ठातारं द्रष्टारं साक्षिणं च पुरुषमभ्युपगम्य प्रकृत्यैव साधनभूतया तस्य कैवल्यमपि
प्राप्यं वदन्त एव तस्य नित्यनिर्विकारचैतन्यमात्रस्वरूपतया अकर्तृत्वं, कैवल्यं च स्वरूपमेवाहु:; तत एव बन्धमोक्षसाधनानुष्ठानं मोक्षश्च प्रकृतेरेवेत्याहु:, एवंभूतनिर्विकारोदासीनपुरुषसन्निधानात्प्रकृतेरितरेतराध्यासेन सर्गादिप्रवृतिं्त पुरुषभोगापवर्गार्थत्वं चाहु: सङ्घातपरार्थत्वात् त्रिगुणादिविपर्ययादधिष्ठानात्। पुरुषोऽस्ति
भोक्तृभावात्कैवल्यार्थप्रवृत्तेश्च। (सां.का.17) तस्माच्च विपर्यासात्सिद्धं साक्षित्वमस्य पुरुषस्य। कैवल्यं माध्यस्थ्यं द्रष्टृत्वमकर्तृभावश्च (सां.का.19)  इति; पुरुषविमोक्षनिमित्तं तथा प्रवृत्ति:
प्रधानस्य (सां.का.57) इत्युक्त्वैवमाहु: तस्मान्न बध्यते नापि मुच्यते नापि संसरति कश्चित्। संसरति बध्यते मुच्यते च नानाश्रया प्रकृति: (सां.का.62) इति; तथा तस्मात्तत्संयोगादचेतनं चेतनावदिव लिङ्गम्। गुणकर्तृत्वे च तथा कर्तेव भवत्युदासीन:। पुरुषस्य दर्शनार्थं कैवल्यार्थं तथा प्रधानस्य। पंग्वन्धवदुभयोरपि संयोगस्तत्कृतस्सर्ग: (सां.का.20,21) इति। साक्षित्वद्रष्टृत्वभोक्तृत्वादयो नित्यनिर्विकारस्याकर्तुरुदासीनस्य कैवल्यैकस्वरूपस्य न सम्भवन्ति। एवंरूपस्य तस्याध्यासमूलभ्रमोऽपि न सम्भवति, अध्यासभ्रमयोरपि विकारत्वात्। प्रकृतेश्च तौ न सम्भवत:, तयोश्चेतनधर्मत्वात्।
अध्यासो हि नाम चेतनस्यान्यस्मिन्नन्यधर्मानुसन्धानम् । स च चेतनधर्मो विकारश्च। न च पुरुषस्य
प्रकृतिसन्निधिमात्रेणाध्यासादयस्सम्भवन्ति, निर्विकारत्वादेव; सम्भवन्ति चेत् - नित्यं प्रसज्येरन्; सन्निधेरकिञ्चित्करत्वञ्च - न विलक्षणत्वात् (शारी.2.1.4) इत्यत्र प्रतिपादितम्।
प्रकृतिरेव संसरति बध्यते मुच्यते चेत् - कथं नित्यमुक्तस्य पुरुषस्योपकारिणी सेत्युच्यते?
वदन्ति हि नानाविधैरुपायैरुपकारिण्यनुपकारिण: पुंस:। गुणवत्यगुणस्य सतस्तस्यार्थमपार्थकं चरति (सां.का.59.60) इति।
तथा प्रकृतिर्येन पुरुषेण, यथास्वभावा दृष्टा, तस्मात्पुरुषात्तदानीमेव निवर्तत इति चाहु:।
रङ्गस्य दर्शयित्वा निवर्तते नर्तकी यथा नृत्तात्। पुरुषस्य तथाऽऽत्मानं प्रकाश्य        विनिवर्तते
प्रकृति:।। (सा.का.59) प्रकृतेस्सुकुमारतरं न किञ्चिदस्तीति मे मतिर्भवति। या दृष्टास्मीति
पुनर्न दर्शनमुपैति पुरुषस्य (सा.का.61) इति; तदप्यसङ्गतम्, पुरुषो हि नित्यमुक्तत्वान्निर्विकारत्वान्न तां कदाचिदपि पश्यति, नाध्यस्यति च। स्वयं च स्वात्मानं न पश्यति, अचेतनत्वात्। पुरुषस्य स्वात्मदर्शनं स्वदर्शनमिति नाध्यवस्यति च, स्वयमचेतनत्वात्, पुरुषस्य च दर्शनरूपविकारासम्भवात्।
अथ सन्निधिमात्रमेव दर्शनमित्युच्यते; सन्निधेर्नित्यत्वेन नित्यदर्शनप्रसङ्ग इत्युक्तम्। स्वरूपातिरिक्त- कादाचित्कसन्निधिरपि नित्यनिर्विकारस्य नोपपद्यते। किंच मोक्षहेतुस्तु स्वसन्निधानरूपमेव दर्शनं चेत्
बन्धहेतुरपि तदेवेति नित्यवद्बन्धो मोक्षश्च स्याताम् । अयथादर्शनं बन्धहेतु:, यथावत्स्वरूपदर्शनं
मोक्षहेतुरितिचेत् - उभयविधस्यापि दर्शनस्य सन्निधानरूपतानतिरेकात्सदोभयप्रसङ्ग एव। सन्निधेरनित्यत्वे तस्य हेतुरन्वेषणीय:, तस्यापीत्यनवस्था। अथैतद्दोषपरिजिहीर्षया स्वरूपसद्भाव एव सन्निधिरिति, तदा स्वरूपस्य नित्यत्वेन नित्यवद्बन्धमोक्षौ। अत एवमादेर्विप्रतिषेधात्साङ्ख्यानां दर्शनमसमञ्जसम् ।
येऽपि कूटस्थनित्यनिर्विशेषस्वप्रकाशचिन्मात्रं ब्रह्माविद्यासाक्षित्वेन अपारमार्थिकबन्धमोक्षभागिति
वदन्ति, तेषामप्युक्तनीत्याऽविद्यासाक्षित्वाध्यासाद्यसम्भवादसामञ्जस्यमेव; इयांस्तु विशेष: - साङ्ख्या: जननमरणप्रतिनियमादिव्यवस्थासिद्ध्यर्थं पुरुषबहुत्वमिच्छन्ति, ते तु तदपि नेच्छन्तीति सुतरामसामञ्जस्यम्। यत्तु प्रकृते: पारमार्थ्यापारमार्थ्यविभागेन वैषम्यमुक्तम्, तदयुक्तम् पारमार्थिकत्वेऽप्यपारमार्थिकत्वेऽपि नित्यनिर्विकारस्वप्रकाशैकरसचिन्मात्रस्य स्वव्यतिरिक्तसाक्षित्वाद्यनुपपत्ते: । अपारमार्थिकत्वे तु तस्या: दृश्यत्वबाध्यत्वाभ्युपगमात् सुतरामसङ्गतम्। औपाधिकभेदवादेऽपि उपाधिसम्बन्धिनो ब्रह्मणोऽयमेव स्वभाव इत्युपाधिसम्बन्धाद्यनुपपत्तेरसामञ्जस्यं पूर्वमेवोक्तम् ।।
इति श्रीशारीरकमीमांसाभाष्ये रचनानुपपत्त्यधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये महद्दीर्घाधिकरणम् ।।2।।
MARKER: sutram beginning
overall_sutram_no:184
sutram_text:महद्दीर्घवद्वाह्रस्वपिरमण्डलाभ्याम्
sutram_index_string:2-2-10
184.        महद्दीर्घवद्वाह्रस्वपिरमण्डलाभ्याम् ।। 2-2-10 ।।
प्रधानकारणवादस्य        युक्त्याभासमूलतया        विप्रतिषिद्धत्वाच्चासामञ्जस्यमुक्तम्;        सम्प्रति
परमाणुकारणवादस्याप्यसामञ्जस्यं प्रतिपाद्यते महद्दीर्घवद्वा ह्रस्वपरिमण्डलाभ्याम् - इति। असमञ्जसमिति
वर्तते; वाशब्दश्चार्थे। ह्रस्वपरिमण्डलाभ्याम् द्व्यणुकपरमाणुभ्यां, महद्दीर्घवत् - त्रयणुकोत्पत्तिवादवत्,
अन्यच्च तदभ्युपगतं सर्वमसमञ्जसम्; परमाणुभ्यो द्व्यणुकादिक्रमेण जगदुत्पत्तिवादवदन्यदप्यसमञ्जसमित्यर्थ:। तथाहि - तन्तुप्रभृतयो ह्यवयवा: स्वांशैष्षड्भि: पार्श्वैस्संयुज्यमाना अवयविनमुत्पादयन्ति, परमाणवोऽपि स्वकीयै: षड्भि: पार्श्वैस्संयुज्यमाना एव द्व्यणुकादीनामुत्पादका भवेयु:, अन्यथा परमाणूनां प्रदेशभेदाभावे सति सहस्रपरमाणुसंयोगेऽप्येकस्मात्परमाणोरनतिरक्तपरिमाणतया अणुत्वह्रस्वत्वमहत्त्वदीर्घत्वाद्यसिद्धिस्स्यात्।
प्रदेशभेदाभ्युपगमे परमाणवोऽपि सांशा: स्वकीयैरंशै:, ते च स्वकीयैरंशैरित्यनवस्था। न च वाच्यम्
अवयवाल्पत्वमहत्त्वाभ्यां  हि  सर्षपमहीधरयो:  वैषम्यम्,  परमाणोरप्यनन्तावयवत्वे
अवयवानन्त्यसाम्यात्सर्षपमहीधरयो: वैषम्यासिद्धे: अवयवापकर्षकाष्ठावश्याभ्युपगमनीया - इति ।
परमाणूनां प्रदेशभेदाभावे सत्येकपरमाणुपरिमाणातिरेकिप्रथिमा न जायेतेति सर्षपमहीधरयोरेवासिद्धे: । किं कुर्म इति चेत् - वैदिक: पक्ष: परिगृह्यताम्। यत्तु परै: ब्रह्मकारणवाददूषणपरिहारपरमिदं सूत्रं
व्याख्यातम्; तदसङ्गतं, पुनरुक्तं च; ब्रह्मकारणवादे परोक्तान् दोषान् पूर्वस्मिन् पादे परिहृत्य
परपक्षप्रतिक्षेपो ह्यस्मिन् पादे क्रियते। चेतनाद्ब्रह्मणो जगदुत्पत्तिसम्भवश्च न विलक्षणत्वात् (ब्र.सू.2.1.4) इत्यत्रैव प्रपञ्चित:। अतो ह्रस्वपरिमण्डलाभ्यां महद्दीर्घाणुह्रस्वोत्पत्तिवदन्यच्च तदभ्युपगतं सर्वमसमञ्जसमित्येव सूत्रार्थ:।। 10।।
किमन्यदसमञ्जसमित्यत्राह -
MARKER: sutram beginning
overall_sutram_no:185
sutram_text:उभयधाऽपि न कर्मातस्तदभाव:
sutram_index_string:2-2-11
185. उभयधाऽपि न कर्मातस्तदभाव: ।। 2-2-11 ।।
परमाणुकारणवादे हि परमाणुगतकर्मजनिततत्संयोगपूर्वकद्वयणुकादिक्रमेण जगदुत्पत्तिरिष्यते, तत्र निखिलजगदुत्पत्तिकारणभूतपरमाणुगतमाद्यं  कर्मादृष्टकारितं इत्यभ्युपगम्यते  अग्नेरूर्ध्वज्वलनं
वायोस्तिर्यग्गमनमणुमनसोश्चाद्यं कर्मेत्यदृष्टकारितानि (वैशे.सू.5.13) इति। तदिदं परमाणुगतं कर्म स्वगतादृष्टकारितम्, आत्मगतादृष्टकारितं वा। उभयधाऽपि न सम्भवति, क्षेत्रज्ञपुण्यपापानुष्ठान- जनितस्यादृष्टस्य परमाणुगतत्वासम्भवात्। सम्भवे च सदोत्पादकत्वप्रसङ्ग:। आत्मगतस्य चादृष्टस्य
परमाणुगतकर्मोत्पत्तिहेतुत्वं न सम्भवति। अथादृष्टवदात्मसंयोगादणुषु कर्मोत्पत्ति:, तदा तस्यादृष्टप्रवाहस्य नित्यत्वेन नित्यसर्गप्रसङ्ग:।
नन्वदृष्टं विपाकापेक्षं फलायालम्। कानिचिददृष्टानि तदानीमेव विपच्यन्ते, कानिचिज्जन्मान्तरे, कानिचित्कल्पान्तरे।  अतो  विपाकापेक्षत्वान्न  सर्वदोत्पादकत्वप्रसङ्ग  इति ।  नैतत्,
अनन्तैरात्मभिस्सङ्केतपूर्वकमयुगपदनुष्ठितानेकविधकर्मजनितानामदृष्टानामेकस्मिन् काले एकरूपविपाकस्याप्रामाणिकत्वात्। अत एव युगपत्सर्वसंहारो द्विपरार्धकालमविपाकेन अवस्थानं च न सङ्गच्छते । नचेश्वरेच्छाहितविशेषादृष्टसंयोगादणुषु कर्म, आनुमानिकेश्वरासिद्धे: शास्त्रयोनित्वात् (ब्र.सू.1.1.3) इत्यत्रोपपादितत्वात्। अतो जगदुत्पत्तेरणुगतकर्मपूर्वकत्वाभाव: ।। 11 ।।
MARKER: sutram beginning
overall_sutram_no:186
sutram_text:समवायाभ्युपगमाच्च साम्यादनवस्थिते:
sutram_index_string:2-1-12
186.        समवायाभ्युपगमाच्च साम्यादनवस्थिते: ।। 2-1-12 ।।
समवायाभ्युपगमाच्चासमञ्जसम्, कुत:? साम्यादनवस्थिते: समवा-यस्याप्यवयविजातिगुण-
वदुपपादकान्तरापेक्षासाम्यादुपपादकान्तरस्यापि तथेत्यनवस्थिते: असमञ्जसमेव।
एतदुक्तं भवति - अयुतसिद्धानामाधाराधेयभूतानामिह प्रत्ययहेतुर्यस्सम्बन्ध:, स समवाय इति समवायोऽभ्युपगम्यते। अपृथक्स्थित्युपलब्धीनां जात्यादीनां तथाभावस्य निर्वाहकत्वेन चेत्समवायोऽभ्युपगम्यते, समवायस्यापि तत्साम्यात्तथाभावहेतुरन्वेषणीय: तस्यापि तथेन्यनवस्थिति:। समवायस्य तदपृथक्सिद्धत्वं स्वभाव इति परिकल्प्यते चेत्- जातिगुणानामेवैष स्वभाव: परिकल्पनीय:, न पुनरदृष्टचरं समवायमभ्युपगम्य तस्यैष स्वभाव इति कल्पयितुं युक्तम् - इति ।। 12 ।।
समवायस्य नित्यत्वे अनित्यत्वे चायं दोषस्समान:, नित्यत्वे दोषान्तरं चाह -
MARKER: sutram beginning
overall_sutram_no:187
sutram_text:नित्यमेव च भावात्
sutram_index_string:2-2-13
187.        नित्यमेव च भावात् ।। 2-2-13 ।।
समवायस्य सम्बन्धत्वात्सम्बन्धस्य नित्यत्वे सम्बन्धिनो जगतश्च नित्यमेव भावादसमञ्जसम् ।।13।।
MARKER: sutram beginning
overall_sutram_no:188
sutram_text:रूपादिमत्वाच्च विपर्ययो दर्शनात्
sutram_index_string:2-2-14
188.        रूपादिमत्वाच्च विपर्ययो दर्शनात् ।। 2-2-14 ।।
परमाणूनां पार्थिवाप्यतैजसवायवीयानां चतुर्विधानां रूपरसगन्धस्पर्शवत्त्वाभ्युपगमादभिमत- नित्यत्वसूक्ष्मत्वनिरवयवत्वादिविपर्ययेणानित्यत्वस्थूलत्वसावयवत्वादि प्रसज्यते, रूपादिमतां घटादीनामनित्यत्वतथाविधकारणान्तरारब्धत्वादिदर्शनात्। न हि दर्शनानुगुण्येनादृष्टाऽर्थ: कल्प्यमान: स्वाभिमतविशेषे व्यवस्थापयितुं शक्य:। दर्शनानुगुण्येन हि परमाणूनां रूपादिमत्त्वं त्वया कल्प्यते।
अतोऽप्यसमञ्जसम्।। 14।।
अथैतद्दोषपिरिजिहीर्षया परमाणूनां रूपादिमत्त्वं नाभ्युपगम्यते, तत्राह -
MARKER: sutram beginning
overall_sutram_no:189
sutram_text:उभयधा च दोषात्
sutram_index_string:2-2-15
189. उभयधा च दोषात् ।। 2-2-15।।
न केवलं परमाणूनां रूपादिमत्त्वाभ्युपगम एव दोष:, रूपादिविरहेऽपि कारणगुणपूर्वकत्वात्कार्यगुणानां
पृथिव्यादयो रूपादिशून्यास्स्यु:।        तत्परिजिहीर्षया रूपादिमत्त्वाभ्युपगमे पूर्वोक्तदोष        इत्युभयधा च दोषादसमञ्जसम्।। 15।।
MARKER: sutram beginning
overall_sutram_no:190
sutram_text:अपरिग्रहाच्चात्यन्तमनपेक्षा
sutram_index_string:2-2-16
190.        अपरिग्रहाच्चात्यन्तमनपेक्षा।। 2-2-16।।
कापिलपक्षस्य श्रुतिन्यायविरोधपरित्यक्तस्यापि सत्कार्यवादादिना क्वचिदंशे वैदिकै: परिग्रहोऽस्ति,
अस्य तु काणादपक्षस्य केनाप्यंशेनापरिग्रहादनुपपन्नत्वाच्चात्यन्तमनपेक्षैव नि:श्रेयसार्थिभि: कार्या ।।16।।
इति महद्दीर्घाधिकरणं समाप्तम् ।।2।।
MARKER: adhikaranam beginning
श्रीशारीरकमीमांसाभाष्ये समुदायाधिकरणम् ।।3।।
MARKER: sutram beginning
overall_sutram_no:191
sutram_text:समुदाय उभयहेतुकेऽपि तदप्राप्ति:
sutram_index_string:2-2-17
191.        समुदाय उभयहेतुकेऽपि तदप्राप्ति: ।। 2-2-17 ।।
परमाणुकारणवादिनो वैशेषिका निरस्ता:; सौगताश्च जगत: परमाणुकारणत्वं अभ्युपगच्छन्तीत्यनन्तरं तन्मतेऽपि जगदुत्पत्तितद्व्यवहारादिकं नोपपद्यत इत्युच्यते । ते चतुर्विधा: - केचित्पार्थिवाप्यतैजसवायवीयपरमाणुसङ्घातरूपान् भूतभौतिकान् बाह्यांश्चित्तचैत्तरूपांश्च आभ्यन्तरानर्थान्
प्रत्यक्षानुमानसिद्धानभ्युपयन्ति, अन्ये तु बाह्यार्थान् सर्वान् पृथिव्यादीन्विज्ञानानुमेयान्वदन्ति; अपरे त्वर्थशून्यं विज्ञानमेव परमार्थसत्, बाह्यार्थास्तु स्वाप्नार्थकल्पा इत्याहु:; त्रयोऽप्येते स्वाभ्युपगतं वस्तु क्षणिकमाचक्षते, उक्तभूतभौतिकचित्तचैत्तव्यतिरिक्तं आत्माकाशादिकं स्वरूपेणैव नानुमन्वते; अन्ये तु सर्वशून्यत्वमेव सङ्गिरन्ते; तत्र ये बाह्यार्थास्तित्ववादिन:, ते तावन्निरस्यन्ते । ते चैवं मन्यन्ते -
रूपरसस्पर्शगन्धस्वभावा: पार्थिवा: परमाणव:, रूपरसस्पर्शस्वभावाश्चाप्या:, रूपस्पर्शस्वभावाश्च तैजसा:, स्पर्शस्वभावाश्च वायवीया: पृथिव्यप्तेजोवायुरूपेण संहन्यन्ते, तेभ्यश्च पृथिव्यादिभ्य:
शरीरेन्द्रियविषयरूपसङ्घाता भवन्ति, तत्र च शरीरान्तर्वर्ती ग्राहकाभिमानारूढो विज्ञानसन्तान एवात्मत्वेनावतिष्ठते; तत एव सर्वो लौकिको व्यवहार: प्रवर्तते - इति ।।
तत्राभिधीयते - समुदाय उभयहेतुकेऽपि तदप्राप्ति:- योऽयमणुहेतुक: पृथिव्यादिभूतात्मकस्समुदाय:, यश्च पृथिव्यादिहेतुकश्शरीरेन्द्रियविषयरूपस्समुदाय:, तस्मिन्नुभयहेतुकेऽपि समुदाये तत्प्राप्तिर्नोपपद्यते - जगदात्मकसमुदायोत्पत्तिर्नोपपद्यत इत्यर्थ:। परमाणूनां पृथिव्यादिभूतानां च क्षणिकत्वाभ्युपगमात्, क्षणध्वंसिन: परमाणवो भूतानि च कदा संहतौ व्याप्रियन्ते, कदा वा संहन्यन्ते कदा विज्ञानविषयभूता:, कदा च हानोपादानादिव्यवहारास्पदतां भजन्ते, को वा विज्ञानात्मा कं च विषयं स्पृशति कश्च
विज्ञानात्मा कमर्थं कदा वेदयते, कं वा        विदितमर्थं कश्च कदोपादत्ते; स्प्रष्टा हि नष्ट:, स्पृष्टश्च नष्ट:; तथा वेदिता विदितश्च नष्ट:; कथं चान्येन स्पृष्टमन्यो वेदयते, कथञ्चान्येन        विदितमर्थमन्य
उपादत्ते;        सन्तानानामेकत्वेऽपि        सन्तानिभ्यस्तेषां        वस्तुतो        वस्त्वन्तरत्वानभ्युपगमान्न        तन्निबन्धनं
व्यवहारादिकमुपपद्यते, अहमर्थ एवात्मा, स च ज्ञातैवेति चोपपादितं पुरस्तात्।। 17।।
MARKER: sutram beginning
overall_sutram_no:192
sutram_text:इतरेतरप्रत्ययत्वादुपपन्नमिति चेन्न संघातभावानिमित्तत्वात्
sutram_index_string:2-2-18
192.        इतरेतरप्रत्ययत्वादुपपन्नमिति चेन्न संघातभावानिमित्तत्वात् ।। 2-2-18 ।।
अविद्यादीनामितरेतरहेतुत्वेनोपपन्नं सङ्घातभावादिकमिति चेत्, एतदुक्तं भवति - यद्यपि क्षणिकास्सर्वे भावा:, तथाऽप्यविद्ययैतत्सर्वमुपपद्यते । अविद्या हि नाम विपरीतबुद्धि: क्षणिकादिषु स्थिरत्वादिगोचरा; तया संस्काराख्या: रागद्वेषादयो जायन्ते; ततश्चित्ताभिज्वलनरूपं विज्ञानम्; ततश्च नामाख्याश्चित्तचैत्ता: पृथिव्यादिकं च रूपिद्रव्यम्; ततष्षडायतनाख्यमिन्द्रियषट्कम्; तत: स्पर्शाख्य: काय:; ततो वेदनादय:; ततश्च पुनरप्यविद्यादयो यथोक्ता: इत्यनादिरयमविद्यादिकाऽन्योन्यमूला चक्रपरिवृत्ति:; एतच्च सर्वं पृथिव्यादिभूतभौतिकसङ्घातमन्तरेण नोपपद्यते। अतस्सङ्घातभावादिकमुपपन्नम्
- इति। तत्रोत्तरं - न सङ्घातभावानिमत्तत्वात् - इति । नैतदुपपद्यते - एषामविद्यादीनां
पृथिव्यादिभूतभौतिकसङ्घातभावं प्रत्यनिमित्तत्वात्; न खल्वस्थिरादिषु स्थिरत्वादिबुद्ध्यात्मिकाऽविद्या तन्निमित्ता रागद्वेषादयो वाऽर्थान्तरस्य क्षणिकस्य संहतिहेतुतां प्रतिपद्यन्ते; शुक्तिकारजतादिबुुद्धिर्हि न
शुक्त्याद्यर्थसंहतिहेतुर्भवति; किंच यस्य क्षणिके स्थिरत्वबुुद्धि:, स तदैव नष्ट इति कस्य रागादय
उत्पद्यन्ते; संस्काराश्रयं स्थिरमेकं द्रव्यमनभ्युपगच्छतां संस्कारानुवृत्तिरपि न शक्या कल्पयितुम् ।18।।
MARKER: sutram beginning
overall_sutram_no:193
sutram_text:उत्तरोत्पादे च पूर्वनिरोधात्
sutram_index_string:2-2-19
193. उत्तरोत्पादे च पूर्वनिरोधात् ।। 2-2-19 ।।
इतश्च क्षणिकत्वपक्षे जगदुत्पत्तिर्नोपपद्यते, उत्तरक्षणोत्पत्तिवेलायां पूर्वक्षणस्य विनष्टत्वात्, तस्योत्तरक्षणं प्रति हेतुत्वानुपपत्ते: । अभावस्य हेतुत्वे सर्वं सर्वत्र सर्वदोत्पद्येत; अथ पूर्वक्षणवर्तित्वमेव
हेतुत्वमित्युच्यते, एवं तर्हि कश्चिदेव घटक्षणस्तदुत्तरकालभाविनां सर्वेषामेव गोमहिषाश्वकुड्यपाषाणादीनां त्रैलोक्यवर्तिनां हेतुस्स्यात्। अथैकजातीयस्यैव पूर्वक्षणवर्तिनो हेतुत्वमिष्यते, तथापि सर्वदेशवर्तिनामुत्तरक्षणभाविनां घटानामेक एव पूर्वक्षणवर्तिघटो हेतुस्स्यात् । अथैकस्यैव हेतुरेक इति मनुषे तथापि कस्यैकस्य को
हेतुरिति न ज्ञायते । अथ यस्मिन् देशे यो घटक्षण: स्थित:, तद्देशसम्बन्धिन एवोत्तरक्षणस्य स
हेतुरिति, किं देशस्य स्थिरत्वं मनुषे; किञ्च चक्षुरादिसम्प्रयुक्तस्यार्थस्य ज्ञानोत्पत्तिकालेऽनवस्थत्वान्न कस्यचिदर्थस्य ज्ञानविषयत्वं सम्भवति।।19।।
MARKER: sutram beginning
overall_sutram_no:194
sutram_text:असति प्रतिज्ञोपरोधो यौगपद्यमन्यथा
sutram_index_string:2-2-20
194.        असति प्रतिज्ञोपरोधो यौगपद्यमन्यथा ।। 2-2-20 ।।
असत्यपि हेतौ कार्यमुत्पद्यते चेत् - सर्वं सर्वत्र सर्वदोत्पद्येतेत्युक्तम्, न केवलमुत्पत्तिविरोध एव, प्रतिज्ञा च भवतामुपरुध्येत, अधिपतिसहकार्यालम्बनसमनन्तरप्रत्ययाश्चत्वारो विज्ञानोत्पत्तौ हेतव
इति व: प्रतिज्ञा; अधिपति: इन्द्रियम् । अथ प्रतिज्ञानुपरोधाय घटक्षणे स्थित एव घटक्षणान्तरोत्पत्तिरिष्यते, तथा च सति द्वयो: कार्यकारणयोर्घटक्षणयोर्यौगपद्येनोपलब्धि: प्रसज्येत, न च तथोपलभ्यते, क्षणिकत्वप्रतिज्ञा चैवं हीयेत। क्षणिकत्वं स्थितमेवेति चेत् - इन्द्रियसंप्रयोगज्ञानयोर्यौगपद्यं प्रसज्येत।।20।।
MARKER: sutram beginning
overall_sutram_no:195
sutram_text:प्रतिसंख्याप्रतिसंख्यानिरोधाप्राप्तिरविच्छेदात्
sutram_index_string:2-2-21
195.        प्रतिसंख्याप्रतिसंख्यानिरोधाप्राप्तिरविच्छेदात् ।। 2-2-21 ।।
एवं तावदसत उत्पित्तिर्निरस्ता; सतो निरन्वयविनाशोऽपि नोपपद्यत इत्युच्यते; क्षणिकत्ववादिभिर्मुद्गराभिघाताद्यनन्तरभावितयोपलब्धियोग्य: सदृशसन्तानावसानरूप: स्थूलो य:, सदृशसन्ताने
प्रतिक्षणभावी चोपलब्ध्यनर्हस्सूक्ष्मश्च यो निरन्वयो विनाश: प्रतिसंख्याप्रतिसङ्ख्यानिरोधशब्दाभ्यामभिधीयेते, तौ न सम्भवत इत्यर्थ:। कुत:? अविच्छेदात् - सतो निरन्वयविच्छेदासम्भवात्। असम्भवश्च सत
उत्पत्तिविनाशौ नामावस्थान्तरापत्तिरेव; अवस्थायोगि तु द्रव्यमेकमेव स्थिरमिति कारणादनन्यत्वं कार्यस्योपपादयद्भिरस्माभि: तदनन्यत्वम् (शा.2.1.15) इत्यत्र प्रतिपादित:। निर्वाणस्य दीपस्य निरन्वयविनाशदर्शनादन्यत्रापि विनाशो निरन्वयोऽनुमीयत इति चेन्न; घटशरावादौ मृदादिद्रव्यानुवृत्त्युपलब्ध्या सतो द्रव्यस्यावस्थान्तरापत्तिरेव विनाश इति निश्चिते सति प्रदीपादौ सूक्ष्मदशापत्त्याऽप्यनुपलम्भोपपत्ते:। तत्राप्यवस्थान्तरापत्तिकल्पनस्यैव युक्तत्वात्।।21।।
MARKER: sutram beginning
overall_sutram_no:196
sutram_text:उभयधा च दोषात्
sutram_index_string:2-2-22
196. उभयधा च दोषात् ।। 2-2-22 ।।
क्षणिकत्ववादिभिरभ्युपेता तुच्छादुत्पत्ति: उत्पन्नस्य तुच्छतापत्तिश्च न सम्भवतीत्युक्तम्; तदुभयप्रकाराभ्युपगतौ दोषश्च भवति । तुच्छादुत्पत्तौ तुच्छात्मकमेव कार्यं स्यात्; यद्धि यस्मादुत्पद्यते, तत्तदात्मकं दृष्टम्, यथा मृत्सुवर्णादेरुत्पन्नं मणिकमकुटादि मृत्सुवर्णाद्यात्मकं दृष्टम्, न च जगत्तुच्छात्मकं
भवद्भिरभ्युपगम्यते; न च प्रतीयते। सतो निरन्वयविनाशे सत्येकक्षणादूर्ध्वं कृत्स्नस्य जगतस्तुच्छतापत्तिरेव स्यात्, पश्चात्तुच्छाज्जगदुत्पत्तौ अनन्तरोक्तं तुच्छात्मकत्वमेव स्यात्। अत उभयधापि दोषान्न
भवदुक्तप्रकारावुत्पत्तिनिरोधौ।।22।।
MARKER: sutram beginning
overall_sutram_no:197
sutram_text:आकाशे चाविशेषात्
sutram_index_string:2-2-23
197.        आकाशे चाविशेषात् ।। 2-2-23 ।।
बाह्याभ्यन्तरवस्तुन: स्थिरत्वप्रतिपादनाय प्रतिसङ्ख्याप्रतिसङ्खयानिरोधयो: तुच्छरूपता निराकृता; तत्प्रसङ्गेन ताभ्यां सह तुच्छत्वेन सौगतै: परिगणितस्याकाशस्यापि तुच्छता प्रतिक्षिप्यते। आकाशे च निरुपाख्यता न युक्ता, भावरूपत्वेनाभ्युपगतपृथिव्यादिवदाकाशस्यापि अबाधितप्रतीतिसिद्धत्वाविशेषात् ।
प्रतीयते ह्याकाश: - अत्र श्येन: पतति, अत्र गृध्र: इति श्येनादिपतनदेशत्वेन । न        च
पृथिव्याद्यभावमात्रमाकाश इति वक्तुं शक्यम्, विकल्पासहत्वात्। पृथिव्यादे: प्रागभाव:, प्रध्वंसाभाव:,
इतरेतराभाव:, अत्यन्ताभावो वा आकाश:, सर्वथाऽप्याकाशप्रतीत्यनुपपत्तिस्स्यात्। प्रागभावप्रध्वंसाभावयो:
आकाशत्वे पृथिव्यादिषु वर्तमानेषु आकाशप्रतीत्ययोगात् निराकाशं जगत्स्यात्। इतरेतराभावस्याकाशत्वेऽपि
इतरेतराभावस्य तत्तद्वस्तुगतत्वेन तेषामन्तराले आकाशप्रतीतिर्न स्यात् । अत्यन्ताभावस्तु पृथिव्यादीनां न सम्भवति । अभावस्य विद्यमानपदार्थावस्थाविशेषत्वोपपादनाच्चाकाशस्याभावरूपत्वेऽपि न निरुपाख्यत्वम्।
अण्डान्तर्वर्तिन: आकाशस्य त्रिवृत्करणोपदेशप्रदर्शितपञ्चीकरणेन रूपवत्त्वाच्चाक्षुषत्वेऽपि अविरोध:।।23।।
MARKER: sutram beginning
overall_sutram_no:198
sutram_text:अनुस्मृतेश्च
sutram_index_string:2-2-24
198.        अनुस्मृतेश्च ।।2-2-24।।
पूर्वप्रस्तुतं वस्तुन: स्थिरत्वमेवोपपाद्यते - अनुस्मरणं - पूर्वानुभूतवस्तुविषयं ज्ञानम्, प्रत्यभिज्ञानमित्यर्थ:। तदेवेदमिति सर्वं वस्तुजातमतीतकालानुभूतं प्रत्यभिज्ञायते । न च भवद्भिर्ज्वालादिष्विव सादृश्यनिबन्धनोऽयमेकत्वव्यामोह इति वक्तुं शक्यम्, व्यामुह्यतो ज्ञातुरेकस्यानभ्युपगमात् । नह्यन्यानुभूतेनैकत्वं सादृश्यं वा स्वानुभूतस्यान्योऽनुसन्धत्ते । अतो भिन्नकालवस्त्वाश्रयसादृश्यानुभवनिबन्धनमेकत्वव्यामोहं
वदद्भिर्ज्ञातुरेकत्वमवश्याश्रयणीयम् । न च ज्ञेयेष्वपि घटादिषु ज्वालादिष्विव भेदसाधनप्रमाणं
उपलभामहे; येन सादृश्यनिबन्धनां प्रत्यभिज्ञां कल्पयेम।
यदपि चेदमुच्यते प्रत्यक्षानुमानाभ्यां घटादे: क्षणिकत्वं सिध्यति; प्रत्यक्षं तावद्वर्तमानार्थविषयमवर्तमानाद्वस्तुनो व्यावृत्तं स्वविषयमवगमयति, नीलमिव पीतात् । एवं च
भूतभविष्यद्भ्यां वर्तमानस्य वस्त्वन्तरत्वमवगतं भवति। अनुमानमपि अर्थक्रियाकारित्वात्सत्त्वाच्च घटादि:  क्षणिक:,  यदक्षणिकं  शशविषाणादि,  तदनर्थक्रियाकार्यसच्च।  तथा
अन्त्यघटक्षणसत्त्वात्पूर्वघटक्षणसत्त्वानि विनाशीनि, घटक्षणसत्त्वात्, अन्त्यघटक्षणसत्त्ववत् - इति; तच्च कार्यकारणभावानुपपत्त्यादिभि: पूर्वमेव निरस्तम्। किञ्च प्रत्यक्षगम्या वर्तमानस्यावर्तमानाद्व्यावृत्तिर्न
वर्तमानस्य वस्त्वन्तरत्वमवगमयति; अपि तु वर्तमानकालयोगितामात्रम्। न च तावता वस्त्वन्तरत्वं सिध्यति, तस्यैव कालान्तरयोगसम्भवात्। यत्तु सत्त्वादर्थक्रियाकारित्वाच्चेति क्षणिकत्वे हेतुद्वयमुक्तम्, तदभिमतविपरीतसाधनत्वाद्विरुद्धम्। सत्त्वादर्थक्रियाकारित्वाद्वा घटादि स्थास्नु, यदस्थास्नु तदसदनर्थक्रियाकारि च, यथा शशविषाणमित्यपि हि वक्तुं शक्यम् । किञ्च अर्थक्रियाकारित्वमक्षणिकत्वमेव साधयेत्। क्षणध्वंसिनो हि व्यापारासम्भवादर्थक्रियाकारित्वं न सम्भवतीत्युक्तम्। तथाऽन्त्यघटक्षणस्य हेतुतो नाशदर्शनादितरेऽपि घटक्षणा हेत्वपेक्षविनाशास्स्युरित्यामुद्गरादिहेतूपनिपातात् स्थास्नुत्वमेव । न च
वाच्यं न मुद्गरादयो विनाशहेतव:, अपि तु कपालादिविसदृशसन्तानोत्पत्तिहेतव इति, कपालत्वावस्थापत्तिरेव घटादीनां विनाश इत्युपपादितत्वात् । कपालोत्पत्तिव्यतिरिक्तत्वाभ्युपगमेऽपि विनाशस्य विनाशहेतुत्वमेव
मुद्गरादेरानन्तर्याद्युक्तम् । अत: प्रत्यभिज्ञया स्थिरत्वमवगम्यमानं न केनापि प्रकारेणापह्नोतुं शक्यम्।
पूर्वापरकालसम्बन्ध्यर्थैक्यविषयाया: प्रत्यभिज्ञाया अन्यविषयत्वं ब्रुवन्नीलादिज्ञानानामपि नीलादेरर्थान्तरविषयत्वं
ब्रूयात् । किञ्च प्रमातृप्रमेययो: क्षणिकत्वं वदद्भिर्व्याप्त्यवधारणतत्स्मरणपूर्वकानुमानाभ्युपगमोऽपि दुश्शक:। तथा इदं क्षणिकमित्यादिप्रतिज्ञापूर्वकहेतूपन्यासादिकमपि नोपपद्यते भवताम्; प्रतिज्ञोपक्रमक्षण एव वक्तुर्विनष्टत्वात्; नह्यन्येनोपक्रान्तमजानद्भिरन्यैस्समापयितुं शक्यम् ।।24।।
MARKER: sutram beginning
overall_sutram_no:199
sutram_text:नासतोऽदृष्टत्वात्
sutram_index_string:2-2-25
199.        नासतोऽदृष्टत्वात् ।। 2-2-25 ।।
एवं तावद्वैभाषिकसौत्रान्तिकयोर्बाह्यार्थास्तित्ववादिनोस्साधारणानि दूषणान्युक्तानि; तत्र यदुक्तं - सम्प्रयुक्तस्यार्थस्य ज्ञानोत्पत्तिकालेऽनवस्थितत्वान्न कस्यचिदर्थस्य ज्ञानविषयत्वं सम्भवतीति; तत्र सौत्रान्तिक: प्रत्यवतिष्ठते - न ज्ञानकालेऽनवस्थानमर्थस्य ज्ञानाविषयत्वहेतु:; ज्ञानोत्पत्तिहेतुत्वमेव हि ज्ञानविषयत्वम् । न चैतावता चक्षुरादे: ज्ञानविषयत्वप्रसङ्ग:, स्वाकारसमर्पणेन ज्ञानहेतोरेव ज्ञानविषयत्वाभ्युपगमात् । ज्ञाने स्वाकारं समर्प्य विनष्टोऽप्यर्थो ज्ञानगतेन नीलाद्याकारेणानुमीयते। न
च पूर्वपूर्वज्ञानेनोत्तरोत्तरज्ञानाकारसिद्धि:, नीलज्ञानसन्ततौ पीतज्ञानानुत्पत्तिप्रसङ्गात् । अतोऽर्थकृतमेव ज्ञानवैचित्र्यम् - इति । अत्रोच्यते - नासतोऽदृष्टत्वात् इति, योऽयं ज्ञाने नीलादिराकार उपलभ्यते,
स विनष्टस्यासतोऽर्थस्याकारो भवितुं नार्हति; कुत:? अदृष्टत्वात् - न खलु धर्मिणि विनष्टे तद्धर्मस्यार्थान्तरे सङ्क्रमणं दृष्टम्। प्रतिबिम्बादिकमपि स्थिरस्यैव भवति। तत्रापि न धर्ममात्रस्य।
अतोऽर्थवैचित्र्यकृतं ज्ञानवैचित्र्यमर्थस्य ज्ञानकालेऽवस्थानादेव भवति।।25।।
पुनरपि साधारणं दूषणमाह
MARKER: sutram beginning
overall_sutram_no:200
sutram_text:उदासीनानामपि चैवं सिद्धि:
sutram_index_string:2-2-26
200. उदासीनानामपि चैवं सिद्धि: ।। 2-2-26 ।।
एवं क्षणिकत्वासदुत्पत्त्यहेतुकविनाशाद्यभ्युपगमे उदासीनानाम् अनुद्युञ्जानानामपि सर्वार्थसिद्धिस्स्यात्।
इष्टप्राप्तिरनिष्टनिवृत्तिर्वा प्रयत्नादिभिस्साध्यते । क्षणध्वंसे हि सर्वेषां भावानां पूर्वपूर्वं वस्तु तद्गतो वा विशेष: संस्कारादिको विद्यादिर्वा उत्तरत्र न कश्चिदनुवर्तत इति प्रयत्नादिसाध्यं न किञ्चदस्ति। एवं सत्यहेतुसाध्यत्वात्सर्वसिद्धीनां उदासीनानामप्यैहिकामुष्मिकफलं मोक्षश्च सिद्ध्येत् ।।26।।
इति शारीरकमीमांसाभाष्ये समुदायाधिकरणं समाप्तम्।।3।।
MARKER: adhikaranam beginning
श्रीशारीरकमीमांसाभाष्ये उपलब्ध्यधिकरणम्।।4।।
MARKER: sutram beginning
overall_sutram_no:201
sutram_text:नाभाव उपलब्धे:
sutram_index_string:2-2-27
201.        नाभाव उपलब्धे: ।। 2-2-27 ।।
विज्ञानमात्रास्तित्ववादिनो योगाचारा: प्रत्यवतिष्ठन्ते। यदुक्तमर्थवैचित्र्यकृतं ज्ञानवैचित्र्यमिति, तन्नोपपद्यते, अर्थवत् ज्ञानानामेव साकाराणां स्वयमेव        विचित्रत्वात्। तच्च        स्वरूपवैचित्र्यं
वासनावशादेवोपपद्यते। वासना च विलक्षणप्रत्ययप्रवाह एव। यद्घटाकारज्ञानं कपालाकारज्ञानस्योत्पादकम्, तस्य तथाविधस्योत्पादकं तत्पूर्वघटज्ञानम्। तस्य च तथाविधस्योत्पादकं तत:पूर्वघटज्ञानम् इत्येवं रूप:
प्रवाह एव वासनेत्युच्यते। कथं बहिष्ठसर्षपमहीधरादेराकार आन्तरस्य ज्ञानस्येत्युच्यते? इत्थम् -
अर्थस्यापि व्यवहारयोग्यत्वं ज्ञानप्रकाशायत्तम्, अन्यथा स्वपरवेद्ययोरनतिशयप्रसङ्गात्। प्रकाशमानस्य च ज्ञानस्य साकारत्वमवश्याश्रयणीयम्, निराकारस्य प्रकाशायोगात्। एकश्चायमाकार उपलभ्यमानो ज्ञानस्यैव। तस्य च बहिर्वदवभासोऽपि भ्रमकृत:। ज्ञानार्थयोस्सहोपलम्भनियमाच्च ज्ञानादव्यतिरिक्तोऽर्थ:। किञ्च बाह्यमर्थमभ्युपयद्भिरपि घटपटादिविज्ञानेषु ज्ञानस्य तत्तदर्थासाधारण्यं तत्तदर्थसारूप्यमन्तरेण नोपपद्यत इत्यवश्यं ज्ञानेऽर्थसरूपं रूपमास्थेयम्। तावतैव सर्वव्यवहारोपपत्ते: तद्वयतिरिक्तार्थकल्पना निष्प्रमाणिका। अतो विज्ञानमात्रमेव तत्त्वम्, न बाह्यार्थोऽस्ति - इति ।
एवं प्राप्ते प्रचक्ष्महे नाभाव उपलब्धे: - इति। ज्ञानातिरिक्तस्यार्थस्याभावो वक्तुं न शक्यते; कुत:? उपलब्धे: - ज्ञातुरात्मनोऽर्थविशेषव्यवहारयोग्यतापादनरूपेण ज्ञानस्योपलब्धे:। एवमेव हि सर्वे
लौकिका: प्रतियन्ति - घटमहं जानामि इति। एवंरूपेण सकर्मकेण सकर्तृकेण ज्ञाधात्वर्थेन सर्वलोकसाक्षिकमपरोक्षमवभासमानेनैव ज्ञानमात्रमेव परमार्थ इति साधयन्तस्सर्वलोकोपहासोपकरणं
भवन्तीति वेदवादच्छद्मप्रच्छन्नबौद्धनिराकरणे निपुणतरं प्रपञ्चितम्। यत्तु सहोपलम्भनियमादभेदो नीलतद्धियो: इति, तत्स्ववचनविरुद्धम्, साहित्यस्यार्थभेदहेतुकत्वात्। तदर्थव्यवहारयोग्यतैकस्वरूपस्य ज्ञानस्य तेन सहोपलम्भनियमस्तस्मादवैलक्षण्यसाधनमिति च हास्यम्। निरन्वयविनाशिनां ज्ञानानामनुवर्तमानस्थिराकारविरहाद्वासना च दुरुपपादा। विनष्टेन पूर्वज्ञानेनानुत्पन्नमुत्तरज्ञानं कथं वास्यते।
अतो ज्ञानवैचित्र्यमप्यर्थवैचित्र्यकृतमेव। तत्तदर्थव्यवहारयोग्यतापादनरूपतया साक्षात्प्रतीयमानस्य ज्ञानस्य तत्तदर्थसम्बन्धायत्तं तत्तदसाधारण्यम्। सम्बन्धश्च संयोगलक्षण:। ज्ञानमपि हि द्रव्यमेव। प्रभाद्रव्यस्य
प्रदीपगुणभूतस्येव, ज्ञानस्याप्यात्मगुणभूतस्य द्रव्यत्वमविरुद्धमित्युक्तम्, अतो न बाह्यार्थाभाव:।।27।। यत्परै: स्वप्नज्ञानदृष्टान्तेन जागिरतज्ञानानामपि निरालम्बनत्वमुक्तम्; तत्राह -
MARKER: sutram beginning
overall_sutram_no:202
sutram_text:वैधर्म्याच्च न स्वप्नादिवत्
sutram_index_string:2-2-28
202.        वैधर्म्याच्च न स्वप्नादिवत् ।। 2-2-28 ।।
स्वप्नज्ञानवैधर्म्याज्जागिरतज्ञानानामर्थशून्यत्वं न युज्यते वक्तुम्। स्वप्नज्ञानानि हि निद्रादिदोषदुष्टकरणजन्यानि, बाधितानि च; जागरितज्ञानानि तु तद्विपरीतानीति तेषां न तत्साम्यम्। सर्वेषां च ज्ञानानामर्थशून्यत्वे भवद्भिस्साध्योऽप्यर्थो न सिध्यति, निरालम्बनानुमान(ज्ञान)स्याप्यर्थशून्यत्वात्। तस्यार्थवत्त्वे ज्ञानत्वस्यानैकान्त्यात्सुतरां अर्थशून्यत्वासिद्धि:।।28।।
MARKER: sutram beginning
overall_sutram_no:203
sutram_text:न भावोऽनुपलब्धे:
sutram_index_string:2-2-29
203.        न भावोऽनुपलब्धे: ।। 2-2-29 ।।
न केवलस्यार्थशून्यस्य ज्ञानस्य भावस्सम्भवति; कुत:? क्वचिदप्यनुपलब्धे:। नह्यकर्तृकस्याकर्मकस्य
वा ज्ञानस्य क्वचिदुपलब्धि:। स्वप्नज्ञानादिष्वपि नार्थशून्यत्वमिति ख्यातिनिरूपणे प्रतिपादितम् ।।29।।
इति श्रीशारीरकमीमांसाभाष्ये उपलब्ध्यधिकरणम्।।4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये सर्वथानुपपत्त्यधिकरणम्।।5।।
MARKER: sutram beginning
overall_sutram_no:204
sutram_text:सर्वथानुपपत्तेश्च
sutram_index_string:2-2-30
204.        सर्वथानुपपत्तेश्च ।। 2-2-30 ।।
अत्र सर्वशून्यवादी माध्यमिक: प्रत्यवतिष्ठते। शून्यवाद एव हि सुगतमतकाष्ठा। शिष्यबुुद्धियोग्यतानुगुण्येनार्थाभ्युपगमादिना क्षणिकत्वादय उक्ता:। विज्ञानं बाह्यार्थाश्च सर्वे न सन्ति,
शून्यमेव तत्त्वम्; अभावापत्तिरेव च मोक्ष इत्येव बुद्धस्याभिप्राय:। तदेव हि युक्तम्; शून्यस्याहेतुसाध्यतया स्वतस्सिद्धे: । सत एव हि हेतुरन्वेषणीय: । तच्च सत् भावादभावाच्च नोत्पद्यते; भावात्तावन्न कस्यचिदुत्पत्तिर्दृष्टा; न हि घटादिरनुपमृदिते पिण्डादिके जायते। नाप्यभावादुत्पत्तिस्सम्भवति, नष्टे पिण्डादिके ह्यभावादुत्पद्यमानं घटादिकमभावात्मकमेव स्यात्। तथा स्वत: परतश्चोत्पत्तिर्न सम्भवति, स्वत: स्वोत्पत्तावात्माश्रयदोषप्रसङ्गात्, प्रयोजनाभावाच्च। परत: परोत्पत्तौ परत्वाविशेषात्सर्वेषां सर्वेभ्य
उत्पत्तिप्रसङ्ग:। जन्माभावादेव विनाशस्याप्यभाव:। अत: शून्यमेव तत्त्वम् । अतो जन्मविनाशसदसदादयो
भ्रान्तिमात्रम् ।
न च निरधिष्ठानभ्रमासम्भवाद्भ्रमाधिष्ठानं किञ्चित्पारमार्थिकं तत्त्वमाश्रयितव्यम्, दोषदोषाश्रयत्वज्ञातृत्वाद्यपारमार्थ्येऽपि भ्रमोपपत्तिवत्  अधिष्ठानापारमार्थ्येऽपि भ्रमोपपत्ते:। अत:
शून्यमेव तत्त्वम् ।।
इति प्राप्त उच्यते - सर्वथानुपपत्तेश्च - इति। सर्वथानुपपत्तेस्सर्वशून्यत्वं च भवदभिप्रेतं न सम्भवति। किं भवान् सर्वं सदिति वा प्रतिजानीते, असदिति वा, अन्यथा वा; सर्वथा तवाभिप्रेतं तुच्छत्वं न सम्भवति; लोके भावाभावशब्दयोस्तत्प्रतीत्योश्च विद्यमानस्यैव वस्तुनोऽवस्थाविशेषगोचरत्वस्य
प्रतिपादितत्वात्। अतस्सर्वं शून्यमिति प्रतिजानता सर्वं सदिति प्रतिजानतेव सर्वस्य विद्यमानस्यावस्थाविशेषयोगितैव प्रतिज्ञाता भवतीति भवदभिमता तुच्छता न कुतश्चिदपि सिध्यति। किञ्च कुतश्चित्प्रमाणाच्छून्यत्वमुपलभ्य शून्यत्वं सिषाधयिषता तस्य प्रमाणस्य सत्यत्वमभ्युपेत्यम्; तस्यासत्यत्वे सर्वं सत्यं स्यादिति सर्वथा सर्वशून्यत्वं चानुपपन्नम्।।30।।
इति श्रीशारीरकमीमांसाभाष्ये सर्वथानुपपत्त्यधिकरणम् ।। 5 ।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये एकस्मिन्नसम्भवाधिकरणम् ।। 6 ।।
MARKER: sutram beginning
overall_sutram_no:205
sutram_text:नैकस्मिन्नसम्भवात्
sutram_index_string:2-2-31
205.        नैकस्मिन्नसम्भवात् ।। 2-2-31 ।।
निरस्तास्सौगता:। जैना अपि परमाणुकारणत्वादिकं जगतो वदन्तीत्यनन्तरं जैनपक्ष: प्रतिक्षिप्यते। ते किल मन्यन्ते - जीवाजीवात्मकं जगदेतन्निरीश्वरम्; तच्च षड्द्रव्यात्मकम्। तानि च द्रव्याणि जीवधर्माधर्मपुद्गलकालाकाशाख्यानि। तत्र जीवा: - बद्धा:, योगसिद्धा:, मुक्ताश्चेति त्रिविधा:। धर्मो नाम गतिमतां गतिहेतुभूतो द्रव्यविशेषो जगद्व्यापी। अधर्मश्च स्थितिहेतुभूतो व्यापी। पुद्गलो नाम
वर्णगन्धरसस्पर्शवद्द्रव्यम्।        तच्च        द्विविधम् -        परमाणुरूपम्,        तत्सङ्घातरूपं        च
पवनज्वलनसलिलधरणीतनुभुवनादिकम्। कालस्तु अभूदस्तिभविष्यतीति व्यवहारहेतुरणुरूपो द्रव्यविशेष:।
आकाशोऽप्येकोऽनन्त-प्रदेशश्च। तेषु चाणुव्यतिरिक्तद्रव्याणि        पञ्चास्तिकाया इति च संगृह्यते - जीवास्तिकाय:, धर्मास्तिकाय:, अधर्मास्तिकाय:, पुद्गलास्तिकाय:, आकाशास्तिकाय: इति        ।
अनेकदेशवर्तिनि द्रव्येऽस्तिकाय शब्द: प्रयुज्यते ।
जीवानां मोक्षोपयोगिनमपरमपि संग्रहं कुर्वन्ति - जीवाजीवास्रवबन्धनिर्जरसंवरमोक्षा: - इति।
मोक्षसंग्रहेण मोक्षोपायश्च गृहीत: । स च सम्यग्ज्ञानदर्शनचारित्ररूप: । तत्र जीवस्तु - ज्ञानदर्शनसुखवीर्यगुण:। अजीवश्च जीवभोग्यवस्तुजातम्। आस्रव: तद्भोगोपकरणभूतमिन्द्रियादिकम्।
बन्धश्चाष्टविध: - घातिकर्मचतुष्टयमघातिकर्मचतुष्टयं चेति । तत्राद्यं जीवगुणानां स्वाभाविकानां ज्ञानदर्शनवीर्यसुखानां प्रतिघातकरम् । अपरं शरीरसंस्थानतदभिमानतत्स्थितितत्प्रयुक्तसुखदु:खोपेक्षाहेतुभूतम्। निर्जरं मोक्षसाधनम् - अर्हदुपदेशावगतं तप: । संवरो नामेन्द्रियनिरोध: समाधिरूप: । मोक्षस्तु निवृत्तरागादिक्लेशस्य स्वाभाविकात्मस्वरूपाविर्भाव:। पृथिव्यादिहेतुभूताश्चाणवो वैशेषिकादीनामिव न चतुर्विधा:। अपित्वेकस्वभावा:। पृथिव्यादिभेदस्तु परिणामकृत: । सर्वं च वस्तुजातं सत्त्वासत्त्वनित्यत्वानित्यत्वभिन्नत्वाभिन्नत्वादिभिरनैकान्तिकमिच्छन्ति - स्यादस्ति, स्यान्नास्ति, स्यादस्ति च नास्ति च, स्यादवक्तव्यम्, स्यादस्ति चावक्तव्यं च, स्यान्नास्ति चावक्तव्यं च, स्यादस्ति च नास्तिचावक्तव्यं चेति सर्वत्र सप्तभङ्गीनयावतारात्। सर्वं वस्तुजातं द्रव्यपर्यायात्मकमिति द्रव्यात्मना सत्त्वैकत्वनित्यत्वाद्युपपादयन्ति; पर्यायात्मना च तद्विपरीतम्। पर्यायाश्च द्रव्यस्यावस्थाविशेषा:। तेषां च
भावाभावरूपत्वात्सत्त्वासत्त्वादिकं सर्वमुपपन्नम् - इति ।।
अत्राभिधीयते - नैकिस्मन्नसम्भवात् - इति। नैतदुपपद्यते; कुत:? एकस्मिन्नसम्भवात् - एकस्मिन्वस्तुनि अस्तित्वनास्तित्वादेर्विरुद्धस्य छायातपवद् युगपदसम्भवात् । एतदुक्तं भवति - द्रव्यस्य तद्विशेषणभूतपर्यायशब्दाभिधेयावस्थाविशेषस्य च पृथक्पदार्थत्वान्नैकस्मिन् विरुद्धधर्म- समावेशस्सम्भवति - इति। तथाहि - एकेन अस्तित्वादिनाऽवस्थाविशेषेण विशिष्टस्य तदानीमेव न तद्विपरीतनास्तित्वादिविशिष्टत्वं सम्भवति। उत्पत्तिविनाशाख्यपरिणामविशेषास्पदत्वं च द्रव्यस्यानित्यत्वम्,
तद्विपरीतं च नित्यत्वं तस्मिन् कथं समवैति, विरोधिधर्माश्रयत्वं च भिन्नत्वं, तद्विपरीतं चाभिन्नत्वं कथं
वा        तस्मिन्        समवैति?        यथाऽश्वत्वमहिषत्वयोर्युगपत् एकस्मिन्नसम्भव:।        अयमर्थ:        पूर्वमेव
भेदाभेदवादिनिरसनसमये तत्तु समन्वयात् (शा.मी.सू.1.1.4) इत्यत्र प्रपञ्चित:।
कालस्य पदार्थविशेषणतयैव प्रतीतेस्तस्य पृथगस्तित्वनास्तित्वादयो न वक्तव्या:; न च
परिहर्तव्या:। कालोऽस्ति नास्तीति व्यवहारो व्यवहतर्ॄणां जात्याद्यस्तित्वनास्तित्वव्यवहारतुल्य:। जात्यादयो हि द्रव्यविशेषणतयैव प्रतीयन्त इति पूर्वमेवोक्तम्।
कथं पुनरेकमेव ब्रह्म सर्वात्मकमिति श्रोत्रियैरुच्यते?; सर्वचेतनाचेतनशरीरत्वात् सर्वज्ञस्य सर्वशक्तेस्सत्यसङ्कल्पस्य पुरुषोत्तमस्येत्युक्तम्। शरीरशरीरिणोस्तद्धर्माणाञ्चात्यन्तवैलक्षण्यमप्युक्तम्।
किञ्च जीवादीनां षण्णां द्रव्याणामेकद्रव्यपर्यायत्वाभावात्तेषु द्रव्यैकत्वेन पयार्यात्मना चैकत्वानेकत्वादयो दुरुपपादा:। अथोच्येत - षडेतानि द्रव्याणि स्वकीयै: पर्यायै: स्वेन स्वेनचात्मना तथा भवन्ति - इति। एवमपि सर्वमनैकान्तिकमित्यभ्युपगमविरोध:, अन्योन्यतादात्म्याभावात्। अतो न युक्तमिदं जैनमतम्।
ईश्वरानधिष्ठितपरमाणुकारणवादे पूर्वोक्तदोषास्तथैवावतिष्ठन्ते।। 31।।
MARKER: sutram beginning
overall_sutram_no:206
sutram_text:एवं चात्माकात्स्र्न्यम्
sutram_index_string:2-2-32
206.        एवं चात्माकात्स्र्न्यम् ।। 2-2-32 ।।
एवं भवदभ्युपगमे सति आत्मनश्चाकात्स्र्न्यम् प्रसज्यते। जीवोऽसङ्ख्यातप्रदेशो देहपरिमाण
इति हि भवतां स्थिति:। तत्र हस्त्यादिशरीरेऽवस्थितस्यात्मनस्ततो न्यूनपरिमाणे पिपीलिकादिशरीरे
प्रविशतोऽल्पदेशव्यापित्वेनाकात्स्र्न्यम् प्रसज्यते - अपरिपूर्णता प्रसज्यत इत्यर्थ:।।32।।
अथ सङ्कोचविकासधर्मतया आत्मन: पर्यायशब्दाभिधेयावस्थान्तरापत्त्या विरोध: परिह्रियत
इत्युच्येत; तत्राह -
MARKER: sutram beginning
overall_sutram_no:207
sutram_text:न च पर्यायादप्यविरोधो विकारादिभ्य:
sutram_index_string:2-2-33
207.        न च पर्यायादप्यविरोधो विकारादिभ्य: ।। 2-2-33 ।।
न च सङ्कोचविकासरूपावस्थान्तरापत्त्या विरोध: परिहर्तुं शक्यते, विकारतत्प्रयुक्तानित्यत्वादि- दोषप्रसक्तेर्घटादितुल्यत्वप्रसङ्गात् ।।33।।
MARKER: sutram beginning
overall_sutram_no:208
sutram_text:अन्त्यावस्थितेश्चोभयनित्यत्वादविशेष:
sutram_index_string:2-2-34
208.        अन्त्यावस्थितेश्चोभयनित्यत्वादविशेष: ।। 2-2-34 ।।
जीवस्य यदन्त्यं परिमाणं मोक्षावस्थागतम्, तस्य पश्चाद्देहान्तरपरिग्रहाभावादवस्थितत्वादात्मन: च
मोक्षावस्थस्य तत्परिमाणस्य चोभयोर्नित्यत्वात्तदेव आत्मनस्स्वाभाविकं परिमाणमिति पूर्वमपि तस्मादविशेष: स्यात्। अतो देहपरिमाणत्वमात्मनो न स्यादित्यसङ्गतमेवेदं आर्हतमतम् ।।34।।
इति श्रीशारीरकमीमांसाभाष्ये एकस्मिन्नसम्भवाधिकरणम्।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये पशुपत्यधिकरणम्।।7।।
MARKER: sutram beginning
overall_sutram_no:209
sutram_text:पत्युरसामञ्जस्यात्
sutram_index_string:2-2-35
209.        पत्युरसामञ्जस्यात् ।। 2-2-35 ।।
कपिलकणादसुगतार्हतमतानामसामञ्जस्यात् वेदबाह्यत्वाच्च निश्श्रेयसार्थिभि: अनादरणीयत्वमुक्तम्;
इदानीं पशुपतिमतस्य वेदविरोधादसामञ्जस्याच्चानादरणीयता उच्यते। तन्मतानुसारिणश्चतुर्विधा: - कापाला:, कालामुखा:, पाशुपता:, शैवाश्च - इति सर्वे चैते वेदविरुद्धां तत्त्वप्रक्रियां
ऐहिकामुष्मिकनिश्श्रेयससाधनकल्पनाश्च कल्पयन्ति। निमित्तोपादानयोर्भेदं, निमित्तकारणं च पशुपतिमाचक्षते। तथा निश्श्रेयससाधनमपि मुद्रिकाषट्कधारणादिकम् । यथाहु: कापाला: - मुद्रिकाषट्कतत्त्वज्ञ:
परमुद्राविशारद:। भगासनस्थमात्मानं ध्यात्वा निर्वाणमृच्छति। कण्ठिका रुचकं चैव कुण्डलं च शिखामणि:। भस्म यज्ञोपवीतं च मुद्राषट्कं प्रचक्षते ।। आभिर्मुद्रितदेहस्तु न भूय इह जायते (शैवागम:) इत्यादिकम्। तथा कालामुखा अपि कपालपात्रभोजनशवभस्मस्नानतत्प्राशनलगुडधारण- सुराकुम्भस्थापनतदाधारदेवपूजादिकमैहिकामुष्मिकसकलफलसाधनमभिदधति। रुद्राक्षकङ्कणं हस्ते जटा चैका च मस्तके। कपालं भस्मना स्नानम् (शैवागम:) इत्यादि च प्रसिद्धं शैवागमेषु। तथा केनचित्क्रियाविशेषेण विजातीयानामपि ब्राह्मण्यप्राप्तिमुत्तमाश्रमप्राप्तिं चाहु: - दीक्षाप्रवेशमात्रेण ब्राह्मणो
भवति क्षणात् । कापालं व्रतमास्थाय यतिर्भवति मानव: (शैवगम:) इति।।
सिद्धान्त:
तत्रेदमुच्यते - पत्युरसामञ्जस्यात्- इति। नैकिस्मन्नसम्भवात् इत्यतो न इत्यनुवर्तते। पत्यु: -
पशुपते; मतं नारदणीयम्; कुत:? असामञ्जस्यात्। असामञ्जस्यं च अन्योन्यव्याघातात् वेदविरोधाच्च।
मुद्रिकाषट्कधारणभगासनस्थात्मध्यानसुराकुम्भ-स्थापनतत्स्थदेवतार्चनगूढाचारश्मशानभस्मस्नानप्रणव-
पूर्वाभिध्यानानि अन्योन्यविरुद्धानि । वेदविरुद्धं चेदं तत्त्वपरिकल्पनमुपासनमाचारश्च। वेदा: खलु परं
ब्रह्म नारायणमेव जगन्निमित्तमुपादानं च वदन्ति - नारायण: परं ब्रह्म तत्त्वं नारायण: पर:। नारायण: परो ज्योतिरात्मा नारायण: पर: (तै.उ.नारा.13) तदैक्षत बहु स्यां प्रजायेयेति (छां.6.2.3) सोऽकामयत बहु स्यां प्रजायेयेति (तै.उ.आन.6.2) तदात्मानं स्वयमकुरुत (तै.उ.आन.7) इत्यादय:। परब्रह्मभूतपरमपुरुषवेदनमेव च मोक्षसाधनमुपासनं वदन्ति - वेदाहमेतं
पुरुषं महान्तमादित्यवर्णं तमसस्तु पारेे (पुरुष सू.) तमेवं विद्वानमृत इह भवति। नान्य: पन्था
अयनाय विद्यते (पु.सू) इत्यादिना एकतां गतास्सर्वे वेदान्ता:, तदितिकर्तव्यताभूतं कर्म च
वेदविहितवर्णाश्रमसम्बन्धि यज्ञादिकमेव वदन्ति - तमेतं वेदानुवचनेन ब्राह्मणा विवदिषन्ति यज्ञेन दानेन तपसाऽनाशकेन (बृृ.6.4.22) इत्यादय:। केवलपरतत्त्वप्रतिपादनपरनारायणानुवाकसिद्धतत्त्वपरा:
केषुचिदुपासनादिविधिपरेषु वाक्येषु श्रुता: प्रजापतिशिवेन्द्राकाशप्रादिणाशब्दा इति शास्त्रदृष्ट्या तूपदेशो
वामदेववत् (ब्र.सू.1.1.31) इत्यत्र प्रतिपादितम्। तथा एको ह वै नारायण आसीन्न ब्रह्मा नेशान: (महोप.1.1) इत्यारभ्य स एकाकी न रमेत (महोप.1.1) इति सृष्टिवाक्योदितं स्रष्टारं नारायणमेव समानप्रकरणस्था: सदेव सोम्येदमग्रे (छां.6.2.1) इत्यादिषु साधारणा: सद्ब्रह्मात्मादिशब्दा: प्रतिपादयन्तीति जन्माद्यस्य यत: (ब्र.सू.1.1.2) इत्यत्र प्रतिपादितम्। अतो वेदविरुद्धतत्त्वोपासनानुष्ठानाभिधानात्
पशुपतिमतमनादरणीयमेव।।35।।
MARKER: sutram beginning
overall_sutram_no:210
sutram_text:अधिष्ठानानुपपत्तेश्च
sutram_index_string:2-2-36
210.        अधिष्ठानानुपपत्तेश्च ।। 2-2-36 ।।
वेदबाह्यानामनुमानाद्धि केवलनिमित्तेश्वरकल्पना; तथा सति दृष्टानुसारेण कुलालादिवदधिष्ठानं कर्तव्यम्; न च कुलालादेर्मृदाद्यधिष्ठानवत्पशुपतेर्निमित्तभूतस्य प्रधानाधिष्ठानमुपपद्यते, अशरीरत्वात्; सशरीराणामेव हि कुलालादीनामधिष्ठानशक्तिर्दृष्टा; न चेश्वरस्य सशरीरत्वमभ्युपगन्तव्यम्, तच्छरीरस्य सावयवस्य नित्यत्वे अनित्यत्वे च शास्त्रयोनित्वात् (ब्र.सू.1.1.3) इत्यत्र दोषस्योक्तत्वात्।।36।।
MARKER: sutram beginning
overall_sutram_no:211
sutram_text:करणवच्चेन्न भोगादिभ्य:
sutram_index_string:2-2-37
211.        करणवच्चेन्न भोगादिभ्य: ।। 2-2-37 ।।
यथा भोक्तुर्जीवस्य करणकलेबराद्यधिष्ठानमशरीरस्यैव दृश्यते; तद्वन्महेश्वरस्याप्यशरीरस्य च
प्रधानाधिष्ठानमुपपद्यत इति चेत् - न, भोगादिभ्य: पुण्यपापरूपकर्मफलभोगार्थं पुण्यपापरूपादृष्टकारितं हि तदधिष्ठानम्; तद्वत्पशुपतेरपि पुण्यपापरूपादृष्टवत्तया तत्फलभोगादिसर्वं प्रसज्येत; अतो नाधिष्ठानसम्भव:
MARKER: sutram beginning
overall_sutram_no:212
sutram_text:अन्तवत्त्वमसर्वज्ञता वा
sutram_index_string:2-2-38
212.        अन्तवत्त्वमसर्वज्ञता वा ।। 2-2-38 ।।
वा शब्दश्चार्थे; पशुपते: पुण्यापुण्यरूपादृष्टवत्त्वे जीववदन्तवत्त्वं सृष्टिसंहाराद्यास्पदत्वमसर्वज्ञता च स्यादित्यनारदणीयमेवेदं मतम्, विरोधे त्वनपेक्षं स्यात् (पू.मी.1.1.3) इत्यादिना वेदिवरुद्धस्यानारदणीयत्वे सिद्धेऽपि पशुपतिमतस्य वेदविरुद्धताख्यापनार्थं पत्युरसामञ्जस्यात् इति पुनरारम्भ:। यद्यपि
पाशुपतशैवयोर्वेदाविरोधिन इव केचन धर्मा: प्रतीयन्ते; तथापि वेदविरुद्धनिमित्तोपादानभेदकल्पनापरावरतत्त्व-
व्यत्ययकल्पनामूलत्वात् सर्वमसमञ्जसमेवेति असामञ्जस्यात्  इत्युक्तम्।।38।।
इति श्रीशारीररकमीमासाभाष्ये पशुपत्यधिकरणम्।।7।।
MARKER: adhikaranam beginning
श्रीशारीरकमीमांसाभाष्ये उत्पत्त्यसम्भवाधिकरणम्।।8।।
MARKER: sutram beginning
overall_sutram_no:213
sutram_text:उत्पत्यसम्भवात्
sutram_index_string:2-2-39
213. उत्पत्यसम्भवात् ।। 2-2-39 ।।
कपिलादितन्त्रसामान्याद्भगवदभिहितपरमनिश्श्रेेयससाधनावबोधिनि पञ्चरात्रतन्त्रेऽप्यप्रामाण्यमाशङ्क्य निराक्रियते; तत्रैवमाशङ्कते - परमकारणात्परब्रह्म भूताद्वासुदेवात्सङ्कर्षणो नाम जीवो जायते सङ्कर्षणात्प्रद्युम्नसंज्ञं मनो जायते तस्मादनिरुद्धसंज्ञोऽहङ्कारो जायते (परमसंहिता) इति हि
भागवतप्रक्रिया। अत्र जीवस्योत्पत्ति: श्रुतिविरुद्धा प्रतीयते; श्रुतयो हि जीवस्यानादित्वं वदन्ति - न जायते म्रियते वा विपश्चित् (कठ.2.18) इत्याद्या:।। 39।।
MARKER: sutram beginning
overall_sutram_no:214
sutram_text:न च कर्तु: करणम्
sutram_index_string:2-2-40
214.        न च कर्तु: करणम् ।। 2-2-40।।
सङ्कर्षणात्प्रद्युम्नसंज्ञं मनो जायते (परमसंहिता) इति कर्तु: जीवात्, करणस्य मनस
उत्पत्तिर्न सम्भवति, - एतस्माज्जायते प्राणो मनस्सर्वेन्द्रियाणि च (मु.2.1.3) इति परस्मादेव
ब्रह्मणो मनसोऽप्युत्पत्तिश्रुते:। अत: श्रुतिवरुद्धार्थप्रतिपादनादस्यापि तन्त्रस्य प्रामाण्यं प्रतिषिद्ध्यत
एवं प्राप्ते प्रचक्ष्महे
MARKER: sutram beginning
overall_sutram_no:215
sutram_text:विज्ञानादिभावे वा तदप्रतिषेध:
sutram_index_string:2-2-41
215.        विज्ञानादिभावे वा तदप्रतिषेध: ।। 2-2-41 ।।
वाशब्दात्पक्षो विपरिवर्तते; विज्ञानं चादि चेति परब्रह्म विज्ञानादि। सङ्कर्षणप्रद्युम्नानिरुद्धानामपि
परब्रह्मभावे सति        तत्प्रतिपादनपरस्य शास्त्रस्य        प्रामाण्यं न        प्रतिषिध्यते।  एतदुक्तं  भवति -
भागवतप्रक्रियामजनतामिदं चोद्यं - यज्जीवोत्पत्तिर्विरुद्धाऽभिहिता इति । वासुदेवाख्यं परं ब्रह्मैवाश्रितवत्सलं स्वाश्रितसमाश्रयणीयत्वाय स्वेच्छया चतुर्धाऽवतिष्ठत इति हि तत्प्रक्रिया। यथा पौष्करसंहितायां - कर्तव्यत्वेन वै यत्र चातुरात्म्यमुपास्यते। क्रमागतैस्स्वसंज्ञाभि: ब्राह्मणैरागमं तु तत् (पौ.सं)
इत्यादि। तच्च चातुरात्म्योपासनं वासुदेवाख्यपरब्रह्मोपासनमिति सात्त्वतसंहितायामुक्तं - ब्राह्मणानां हि सद्ब्रह्मवासुदेवाख्ययाजिनाम् । विवेकदं परं शास्त्रं ब्रह्मोपिनषदं महत् (सा.सं)) इति। तद्धि
वासुदेवाख्यं परं ब्रह्म सम्पूर्णषाङ्गुण्यवपु: सूक्ष्मव्यूहविभवभेदभिन्नं यथाधिकारं भक्तै: ज्ञानपूर्वेण कर्मणा
अभ्यर्चितं सम्यक्प्राप्यते। विभवार्चनाद्व्यूहं प्राप्य व्यूहार्चनात्परं ब्रह्म वासुदेवाख्यं सूक्ष्मं प्राप्यत इति
वदन्ति। विभवो हि नाम रामकृष्णादिप्रादुर्भावगण:। व्यूहो वासुदेवसङ्कर्षणप्रद्युम्नानिरुद्धरूपश्चतुर्व्यूह:। सूक्ष्मं तु केवलषाड्गुण्यविग्रहं वासुदेवाख्यं पर ब्रह्म। यथा पौष्करे - यस्मात्सम्यक्परं ब्रह्म
वासुदेवाख्यमव्ययम् । अस्मादवाप्यते शास्त्रात् ज्ञानपूर्वेण कर्मणा (पौ.सं) इत्यादि। अत:
सङ्कर्षणादीनामपि परस्यैव ब्रह्मण: स्वेच्छाविग्रहरूपत्वात् - अजायमानो बहुधा विजायते (पु.सू)
इति        श्रुतिसिद्धस्यैवाश्रितवात्सल्यनिमित्तस्वेच्छाविग्रहसंग्रहरूपजन्मनोऽभिधानात्तदभिधायिशास्त्र-
प्रामाण्यस्याप्रतिषेध: - इति। तत्र जीवमनोऽहङ्कारतत्त्वानामधिष्ठातार: सङ्कर्षणप्रद्युम्नानिरुद्धा इति तेषामेव जीवादिशब्दैरभिधानमविरुद्धम्; यथा आकाशप्राणादिशब्दैैर्ब्रह्मणोऽभिधानम् ।।41।।
MARKER: sutram beginning
overall_sutram_no:216
sutram_text:विप्रतिषेधाच्च
sutram_index_string:2-2-42
216.        विप्रतिषेधाच्च ।। 2-2-42 ।।
विप्रतिषिद्धा हि जीवोत्पत्तिस्तस्मिन्नपि तन्त्रे; यथोक्तं परमसंहितायाम्, अचेतना परार्था च नित्या सततविक्रिया। त्रिगुणा कर्मिणां क्षेत्रं प्रकृते रूपमुच्यते।। व्याप्तिरूपेण सम्बन्धस्तस्याश्च
पुरुषस्य च। स ह्यनादिरनन्तश्च परमार्थेन निश्चित: (परमसंहिता) इति। एवं सर्वास्वपि संहितासु जीवस्य नित्यत्ववचनाज्जीवस्वरूपोत्पत्ति: पञ्चरात्रतन्त्रे प्रतिषिद्धैव। जन्ममरणादिव्यवहारस्तु
लोकवेदयोर्जीवस्य यथोपपद्यते, तथा नात्माश्रुते: (ब्र.सू.2.3.18) इत्यत्र वक्ष्यते। अतो जीवस्योत्पत्तिस्तत्रापि
प्रतिषद्धैवेति जीवोत्पत्तिवादनिमित्ताप्रामाण्यशङ्का दूरोत्सारिता।
यश्चैष केषाञ्जिदुद्घोष: साङ्गेषु वेदेषु निष्ठामलभमान: शाण्डिल्य: पञ्चरात्रशास्त्रमधीतवान्
इति । साङ्गेषु वेदेषु पुरुषार्थनिष्ठा न लब्धेेति वचनाद्वेदविरुद्धमेवेदं तन्त्रम् इति, साऽप्यनाघ्रातवेदवचसामानाकलिततदुपबृंहणन्यायकलापानां श्रद्धामात्रविजृम्भित:; यथा - प्रात:प्रातरनृतं ते वदन्ति पुरोदयाज्जुह्वति येऽग्निहोत्रम् (ऐ.ब्रा) इति अनुदितहोमनिन्दा उदितहोमप्रशंसार्थेत्युक्तम्; यथा च भूमविद्याप्रक्रमे नारदेन - ऋग्वेदं भगवोऽध्येमि यजुर्वेदं सामवेदमाथर्वणं चतुर्थमितिहासपुराणं
पञ्चमम् (छा.7.1.2) इत्यारभ्य सर्वं विद्यास्थानमभिधाय सोऽहं भगवो मन्त्रविदेवास्मि नात्मवित् (छां.7.1.3) इति भूमविद्याव्यतिरिक्तासु सर्वासु विद्यास्वात्मवेदनालाभवचनं वक्ष्यमाणभूमविद्याप्रशंसार्थं कृतम्; अथवा अस्य नारदस्य साङ्गेषु वेदेषु यत्परतत्त्वं प्रतिपाद्यते, तदलाभनिमित्तोऽयं वाद:;
एवमेव शाण्डिल्यस्येति पश्चाद्वेदान्तवेद्यवासुदेवाख्यपरब्रह्मतत्त्वाभिधानादवगम्यते।
तथा वेदार्थस्य दुर्ज्ञानतया सुखावबोधार्थश्शास्त्रारम्भ: परमसंहितायामुच्यते अधीता भगवन्
वेदा: साङ्गोपाङ्गास्सविस्तरा:। श्रुतानि च मयाऽङ्गानि वाकोवाक्ययुतानि च। नचैतेषु समस्तेषु संशयेन विना क्वचित्। श्रेयोमार्गं प्रपश्यामि येन सिद्धिर्भवष्यति इति, (पाञ्चरात्रम्)
वेदान्तेषु यथा सारं संगृह्यभगवान् हरि:। भक्तानुकम्पया विद्वान् सञ्चिक्षेप यथासुखम् (पाञ्चरात्रम्)
अतस्स भगवान्वेदैकवेद्य: परब्रह्माभिधानो वासुदेवो निखिलहेयप्रत्यनीककल्याणैकतानानन्त- ज्ञानानन्दाद्यपरिमितोदारगुणसागरस्सत्यसङ्कल्पश्चातुर्वर्ण्यचातुराश्रम्यव्यवस्थया   अवस्थितान्
धर्मार्थकाममोक्षाख्यपुरुषार्थाभिमुखान् भक्तानवलोक्यापारकारुण्यसौशील्यवात्सल्यौदार्यमहोदधि: स्वस्वरूपस्वविभूतिस्वाराधनतत्फलयाथात्म्यावबोधिनो वेदान् ऋग्यजुस्सामाथर्वभेदभिन्नानपरिमितशाखान् विध्यर्थवादमन्त्ररूपान् स्वेतरसकलसुरनरदुरवगाहांश्चावधार्य तदर्थयाथात्म्यावबोधि पञ्चरात्रशास्त्रं स्वयमेव निरमिमीतेति निरवद्यम्।।
यत्तु - परैस्सूत्रचतुष्टयं कस्यचिद्विरुद्धांशस्य प्रामाण्यनिषेधपरं व्याख्यातम्; तत्सूत्राक्षराननुगुणम्, सूत्रकाराभिप्रायविरुद्धञ्च। तथाहि - सूत्रकारेण वेदान्तन्यायाभिधायीनि सूत्राण्यभिधाय वेदोपबृंहणाय च
भारतसंहितां शतसहस्रिकां कुर्वता मोक्षधर्मे ज्ञानकाण्डेऽभिहितं गृहस्थो ब्रह्मचारी च वानप्रस्थोऽथ भिक्षुक:। य इच्छेत्सिद्धमास्थातुं देवतां कां यजेत स: (म.भा.शा.मोक्ष.335.1) इत्यारभ्य महता
प्रबन्धेन पञ्चरात्रशास्त्रप्रक्रियां प्रतिपाद्य इदं शतसहस्रादि भारताख्यानविस्तरात्। आविध्य
मतिमन्थानं दध्नो घृतमिवोद्धृतम्। नवनीतं यथा दध्नो द्विपदां ब्राह्मणो यथा। आरण्यकं च
वेदेभ्य: ओषधीभ्यो यथाऽमृतम् (म.भा.शा.मोक्ष.340.111) इदं महोपनिषदं चतुर्वेदसमन्वितम्। साङ्ख्ययोगकृतान्तेन पञ्चरात्रानुशब्दितम् (म.भा.शा.मोक्ष.340.111) इदं श्रेय इदं ब्रह्म इदं हितमनुत्तमम्। ऋग्यजुस्सामभिर्जुष्टमथर्वाङ्गिरसैस्तथा ।। भविष्यति प्रमाणं वै एतदेवानुशासनम् (म.भा.शा.मोक्ष.336-32) इति। साङ्ख्ययोगशब्दाभ्यां ज्ञानयोगकर्मयोगावभिहितौ; यथोक्तं -ज्ञानयोगेन साङ्ख्यानां कर्मयोगेन योगिनाम् (भ.गी.3.3) इति। भीष्मपर्वण्यपि - ब्राह्मणै: क्षत्रियैर्वैश्यै: शूद्रैश्च कृतलक्षणै:। अर्चनीयश्च सेव्यश्च पूजनीयश्च माधव:। सात्त्वतं विधिमास्थाय गीतस्सङ्कर्षणेन य:  (म.भा.शा.मोक्ष.36-39,40)  इति।  कथमेवं  ब्रुवाणो  बादरायणो  वेदविदग्रेसरो
वेदान्तवेद्यपरब्रह्मभूतवासुदेवोपासनार्चनादिप्रतिपादनपरस्य सात्त्वतशास्त्रस्याप्रामाण्यं ब्रूयात्। ननु च साङ्ख्यं योग: पञ्चरात्रं वेदा: पाशुपतं तथा। किमेतान्येकनिष्ठानि पृथङ्निष्ठानि वा मुने ।। (म.भा.शा.मोक्ष.350-1,2) इत्यादिना साङ्ख्यादीनामप्यादरणीयतोच्यते; शारीरके तु साङ्ख्यादीनि
प्रतिषिध्यन्ते; अत इदमपि तन्त्रं तत्तुल्यम्; नेत्युच्यते, यतस्तत्रापीममेव शारीरकोक्तं न्यायमवतारयति; किमेतान्येकनिष्ठानि पृथङ्निष्ठानि वा इति प्रश्नस्यायमर्थ: -किं साङ्ख्ययोगपाशुपतवेदपञ्चरात्राण्येकतत्त्वप्रतिपादनपराणि, पृथक्तत्त्वप्रतिपादनपराणि वा; यदैकतत्त्वप्रतिपादनपराणि; किं तदेकं तत्त्वम्; यदा तु पृथक्तत्त्वप्रतिपादनपराणि, तदैषां परस्परं विरुद्धार्थप्रतिपादनपरत्वाद्वस्तुनि विकल्पासम्भवाच्चैकमेव प्रमाणमङ्गीकरणीयम्, कि तदेकम् - इति।
अस्योत्तरं ब्रूवन् ज्ञानान्येतानि राजर्षे  विद्धि नानामतानि वै। साङ्ख्यस्य वक्ता कपिल:
(म.भा.शा.मो.350.63,64) इत्यारभ्य साङ्ख्ययोगपाशुपतानां कपिलहिरण्यगर्भपशुपतिकृतत्वेन पौरुषेयत्वं
प्रतिपाद्य अवान्तरतपा नाम वेदाचार्यस्स उच्यते (म.भा.शा.मो.350.65) इति वेदानामपौरुषेयत्वमभिधाय
पञ्चरात्रस्य कृत्स्नस्य वक्ता नारायणस्स्वयम् (म.भा.शा.मो.350-67) इति पञ्चरात्रतन्त्रस्य वक्ता नारायण: स्वयमेवेत्युक्तवान् । एवं वदतश्चायमाशय: - पौरुषेयाणां तन्त्राणां परस्परविरुद्धवस्तुवादितया
अपौरुषेयत्वेन निरस्तप्रमादादिनिखिलदोषगन्धवेदवेद्यवस्तुविरुद्धाभिधायित्वाच्च यथावस्थितवस्तुनि प्रामाण्यं दुर्लभम्;        वेदवेद्यश्च        परब्रह्मभूतो        नारायण:;        अतस्तत्तत्तन्त्राभिहितप्रधानपुरुषपशुपतिप्रभृतितत्त्वस्य
वेदान्तवेद्यपरब्रह्मभूतनारायणात्मकतयैव वस्तुत्वमभ्युपगमनीयम् - इति। तदिदमाह च सर्वेषु च नृपश्रेष्ठ ज्ञानेष्वेतेषु दृश्यते । यथागमं यथान्यायं निष्ठा नारायण: प्रभु: (म.भा.शा.मो.350.67,68)
इति। यथागमं यथान्यायम् इति न्यायानुगृहीततत्तदागमोक्तं वस्तु परामृशतो नारायण एव सर्वस्य
वस्तुनो निष्ठेति दृश्यते, अब्रह्मात्मकतया तत्तत्तन्त्राभिहितानां तत्त्वानां सर्वं खल्विदं ब्रह्म (छा.3.14.1)
विश्वं नारायण: (तै.नारा.13) इत्यादिना सर्वस्य ब्रह्मात्मकतामनुसन्दधानस्य नारायण एव निष्ठेति
प्रतीयत इत्यर्थ:। अतो वेदान्तवेद्य: परब्रह्मभूतो नारायण: स्वयमेव पञ्चरात्रस्य कृत्स्नस्य वक्तेति, तत्स्वरूपतदुपासनाभिधायि तत्तन्त्रमिति च तस्मिन्नितरतन्त्रसामान्यं न केनचिदुद्भायितुं शक्यम्।
अतस्तत्रैवेदमुच्यते एवमेकं सांख्ययोगं वेदारण्यकमेव च। परस्पराङ्गान्येतानि पञ्चरात्रं तु कथ्यते (म.भा.शा.मो.349.81) इति। सांख्यं च योगश्च सांख्ययोगम्, वेदाश्चारण्यकानि च
वेदारण्यकम्, परस्पराङ्गान्येतानि एकतत्त्वप्रतिपादनपरतयैकीभूतानि एकं पञ्चरात्रमिति कथ्यते।
एतदुक्तं  भवति -        सांख्योक्तानि पञ्चविंशतितत्त्वानि, योगोक्तं च यमनियमाद्यात्मकं योगम्,
वेदोदितकर्मस्वरूपाण्यङ्गीकृत्य तत्त्वानां ब्रह्मात्मकत्वं, योगस्य च ब्रह्मोपासनप्रकारत्वं कर्मणां च तदाराधनरूपतामभिदधति, ब्रह्मस्वरूपं प्रतिपादयन्त्यारण्यकानि। एतदेव परेण ब्रह्मणा नारायणेन स्वयमेव पञ्चरात्रतन्त्रे विशदीकृतम् - इति। शारीरके च सांख्योक्ततत्त्वानामब्रह्मात्मकतामात्रं निराकृतम्; न स्वरूपम्। योगपाशुपतयोश्चेश्वरस्य केवलनिमित्तकारणता, परावरतत्त्वविपरीतकल्पना,
वेदबहिष्कृताचारो निराकृत:; न योगस्वरूपम्, पशुपतिस्वरूपं च। अत: सांख्यं योग: पञ्चरात्रं
वेदा: पाशुपतं तथा। आत्मप्रमाणान्येतानि न हन्तव्यानि हेतुभि: (म.भा.शा.मो.350.63) इत्यपि तत्तदभिहिततत्तत्स्वरूपमात्रमङ्गीकार्यम्, जिनसुगताभिहिततत्त्ववत्सर्वं न बहिष्कार्यमित्युच्यते। यथागमं यथान्यायं निष्ठा नारायण: प्रभु: (म.भा.शा.मो.350.68) इत्यनेनैकार्थ्यात् ।।42।।
इति श्रीशारीरकमीमांसाभाष्ये उत्पत्त्यसम्भवाधिकरणम्।।8।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये द्वितीयस्याध्यायस्य द्वितीय:पाद:।।2।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये वियदधिकरणम् ।।1।।
श्रीभगवद्रामानुजविरचिते श्रीशारीरकमीमांसाभाष्ये द्वितीयाध्याये-तृतीयपादे-वियदधिकरणम् ।।1।।
MARKER: sutram beginning
overall_sutram_no:217
sutram_text:न वियदश्रुते:
sutram_index_string:2-3-1
217.        न वियदश्रुते: ।। 2-3-1 ।।
साङ्ख्यादिवेदबाह्यतन्त्राणां न्यायाभासमूलतया विप्रतिषेधाच्चासामञ्जस्यमुक्तम्; इदानीं स्वपक्षस्य विप्रतिषेधादिदोषगन्धाभावख्यापनाय ब्रह्मकार्यतयाऽभिमतचिदचिदात्मकप्रपञ्चस्य कार्यताप्रकारो विशोध्यते। तत्र वियदुत्पद्यते, न वा - इति संशय्यते। किं युक्तम्? न वियदुत्पद्यत इति। कुत:? अश्रुते:; संभावितस्य हि श्रवणसंभव:; असंभावितस्य तु गगनकुसुमवियदुत्पत्त्यादे: शब्दाभिधेयत्वं न संभवति। न खलु निरवयवस्य सर्वगतस्याकाशस्य आत्मन इवोत्पत्तिर्निरूपयितुं शक्यते; अत एव उत्पत्त्यसंभवात् छान्दोग्ये सृष्टिप्रकारे तेज:प्रभृतीनामेवोत्पत्तिराम्नायते - तदैक्षत बहु स्यां प्रजायेयेति तत्तेजोऽसृजत (छा.6-2-3) इति। तैत्तरीयकाथर्वणादिषु तस्माद्वा एतस्मादात्मन आकाशस्संभूत:(तै.आन.1.अनु) एतस्माज्जायते प्राणो मनस्सर्वेन्द्रियाणि च खं वायुर्ज्योतिराप: (मु.2-1-3) इत्यादिषु श्रूयमाणा वियदुत्पत्ति: अर्थविरोधाद्बाध्यत इति।।1।।
एवं प्राप्तेऽभिधीयते -
सिद्धान्त:
MARKER: sutram beginning
overall_sutram_no:218
sutram_text:अस्ति तु
sutram_index_string:2-3-2
218.        अस्ति तु ।। 2-3-2 ।।
अस्ति तु आकाशस्योत्पत्ति:; अतीन्द्रियार्थविषया हि श्रुति: प्रमाणान्तराप्रतीतामपि वियदुत्पतिं्त
प्रतिपादयितुं समर्थैव। न च श्रुतिप्रतिपन्नेऽर्थे तद्विरोधि निरवयवत्वादिहेतुकं अनुत्पत्त्यनुमानमुदेतुमलम्;
आत्मनोऽनुत्पत्तिर्न निरवयवत्वप्रयुक्तेति वक्ष्यते ।।2।।
पुनश्चोदयति -
MARKER: sutram beginning
overall_sutram_no:219
sutram_text:गौण्यसम्भवाच्छब्दाच्च
sutram_index_string:2-3-3
219.        गौण्यसम्भवाच्छब्दाच्च ।। 2-3-3 ।।
तस्माद्वा एतस्मादात्मन आकाशस्संभूत: (तै.उ.आन.1.अनु) इत्यादिवियदुत्पत्तिश्रुतिर्गौणीति कल्पयितुं युक्तम्, तत्तेजोऽसृजत (छा.6.2.3) इति सिसृक्षो: ब्रह्मण: प्रथमं तेज उत्पद्यत इति तेज
उत्पत्तिप्राथम्येन        वियदुत्पत्तिप्रतिपादनासम्भवात्,        वायुश्चान्तरिक्षं चैतदमृतम् (बृृ.4.3.3)        इति वियतोऽमृतत्वशब्दाच्च।।3।।
कथमेकस्य संभूतशब्दस्य आकाशापेक्षया गौणत्वम्, अग्न्याद्यपेक्षया मुख्यत्वमिति चेत् तत्राह -
MARKER: sutram beginning
overall_sutram_no:220
sutram_text:स्याच्चैकस्य ब्रह्मशब्दवत्।2-3-4
sutram_index_string:
220.        स्याच्चैकस्य ब्रह्मशब्दवत्।2-3-4।।
एकस्यैव तस्माद्वा एतस्मादात्मन आकाशस्संभूत: (तै.उ.आन.1) इत्याकाशे मुख्यत्वासंभवात् गौणतया प्रयुक्तस्य सम्भूतशब्दस्य वायोरग्नि: (तै.उ.आन.1) इत्यादिष्वनुषक्तस्य मुख्यत्वं स्यादेव;
ब्रह्मशब्दवत् - यथा ब्रह्मशब्द:, तस्मादेतद्ब्रह्म नाम रूपमन्नं च जायते (मु.1.1.9) इत्यत्र प्रधाने गौणतया प्रयुक्तस्तस्मिन्नेव प्रकरणे तपसा चीयते ब्रह्म ततोऽन्नमभिजायते (मु.1.1.8) इति ब्रह्मणि
मुख्यतया प्रयुज्यते; तद्वत्। अनुषङ्गे च श्रवणावृत्ताविवाभिधानावृत्तिर्विद्यत एवेत्यर्थ:।।4।।
MARKER: sutram beginning
overall_sutram_no:221
sutram_text:प्रतिज्ञाहानिरव्यतिरेकात्
sutram_index_string:2-3-5
221.        प्रतिज्ञाहानिरव्यतिरेकात् ।। 2-3-5 ।।
छान्दोग्यश्रुत्यनुसारेणान्यासां वियदुत्पत्तिवादिनीनां श्रुतीनां गौणत्वं कल्पयियतुं न युज्यते, यत: छान्दोग्यश्रुत्यैव वियदुत्पत्तिरङ्गीकृता, येनाश्रुतं श्रुतम् (छा.6.1.3) इत्यादिना ब्रह्मविज्ञानेन सर्वविज्ञान-
प्रतिज्ञानात्। तस्या हि प्रतिज्ञाया: अहानिराकाशस्यापि ब्रह्मकार्यत्वेन तदव्यतिरेकादेव भवति।।4।।
MARKER: sutram beginning
overall_sutram_no:222
sutram_text:शब्देभ्य:
sutram_index_string:2-3-6
222.        शब्देभ्य: ।। 2-3-6।।
इतश्च वियदुत्पत्ति: छान्दोग्ये प्रतीयते, सदेव सोम्येदमग्र आसीदेकमेवाद्वितीयम् (छा.6.2.1)
इति प्राक्सृष्टेरेकेत्वावधारणशब्दात्; ऐतदात्म्यमिदं सर्वम् (छा.6.8.7) इत्येवमादिशब्देभ्यश्च कार्यत्वेन
ब्रह्मणोऽव्यतिरेकप्रतीते:। नच तत्तेजोऽसृजत (छा.6.2.3) इति तेजस उत्पत्तिश्रुतिर्वियदुत्पतिं्त
वारयति।        वियदुत्पत्यवचनमात्रेण        तेजस:        प्रतीयमानं प्राथम्यं श्रुत्यन्तरप्रतिपन्नां वियदुत्पतिं्त        न निवारियतुमलम्।।6।।
MARKER: sutram beginning
overall_sutram_no:223
sutram_text:यावद्विकारन्तु विभागो लोकवत्
sutram_index_string:2-3-7
223.        यावद्विकारन्तु विभागो लोकवत् ।। 2-3-7।।
तुशब्दाश्चार्थे, एैतदात्म्यमिदं सर्वम् (छां.6.8.7) इत्यादिभिराकाशस्य        विकारत्ववचनेन तस्याकाशस्य ब्रह्मणो विभाग: उत्पत्तिरप्युक्तैव। लोकवत् - यथा लोके एते सर्वे देवदत्तपुत्रा
इत्यभिधाय तेषु केषाञ्चित्तत उत्पत्तिवचनेन सर्वेषामुत्पत्तिरुक्ता स्यात्, तद्वत्। एवं व सति
वायुश्चान्तिरक्षञ्चैतदमृतम् (बृृ.4.3.3) इति सुराणामिव चिरकालस्थायित्वाभिप्रायम्।।7।।
MARKER: sutram beginning
overall_sutram_no:224
sutram_text:एतेन मातिरश्वा व्याख्यात:
sutram_index_string:2-3-8
224.        एतेन मातिरश्वा व्याख्यात:।। 2-3-8 ।।
अनेनैव        हेतुना        मातरिश्वनो        वायोरप्युत्पत्तिर्व्याख्याता।        वियन्मातिरश्वनो:        पृथग्योगकरणं
तेजोऽतस्तथाह्याह (ब्र.सू.2.3.10) इति मातरिश्वपरामर्शार्थम्।।8।।
MARKER: sutram beginning
overall_sutram_no:225
sutram_text:असम्भवस्तु सतोऽनुपपत्ते:
sutram_index_string:2-3-9
225.        असम्भवस्तु सतोऽनुपपत्ते: ।। 2-3-9 ।।
तुशब्दोऽवधारणार्थ:; असम्भव: - अनुत्पत्ति:। सत: - ब्रह्मण एव; तद्व्यतिरिक्तस्य कस्यचिदप्यनुत्पत्तिर्न सम्भवति, अनुपपत्ते:। एतदुक्तं भवति        - वियन्मातिरश्वनोरुत्पत्तिप्रतिपादनं
उदाहरणार्थम्;        उत्पत्त्यसम्भवस्तु        सत:        परमकारणस्य        परस्यैव        ब्रह्मण: ।        तद्व्यतिरिक्तस्य कृत्स्नस्याव्यक्तमहदहङ्कारतन्मात्रेन्द्रियवियत्पवनादिकस्य  प्रपञ्चस्यैकविज्ञानेन        सर्वविज्ञानप्रतिज्ञादिभि-
रवगतकार्यभावस्यानुत्पत्तिर्नोपपद्यत इति।।9।।
इति श्रीशारीरकमीमांसाभाष्ये वियदधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये तेजोऽधिकरणम्।।2।।
MARKER: sutram beginning
overall_sutram_no:226
sutram_text:तेजोऽतस्तथाह्याह
sutram_index_string:2-3-10
226.        तेजोऽतस्तथाह्याह ।। 2-3-10 ।।
ब्रह्मव्यतिरिक्तस्य कृत्स्नस्य ब्रह्मकार्यत्वमुक्तम्, इदानीं व्यवहितकार्याणां किं केवलात्तत्तदनन्तरकारणभूताद्वस्तुन उत्पत्ति:, आहोस्वित्तत्तद्रूपाद्ब्रह्मण इति चिन्त्यते। किं युक्तम्? केवलात्तत्तद्वस्तुन इति। कुत:? तेजस्तावत् अत: - मातरिश्वन एवोत्पद्यते। वायोरग्नि: (तै.उ.आन.1)
इति ह्याह ।।10।।
MARKER: sutram beginning
overall_sutram_no:227
sutram_text:आप:
sutram_index_string:2-3-11
227.        आप:।। 2-3-11 ।।
आपोऽपि अत: - तेजस एवोत्पद्यन्ते, अग्नेराप: (तै.उ.आन.1.2) तदपोऽसृजत (छा.6.2.3)
इति ह्याह ।।11।।
MARKER: sutram beginning
overall_sutram_no:228
sutram_text:पृथिवी
sutram_index_string:2-3-12
228.        पृथिवी ।। 2-3-12 ।।
पृथिवी अद्भ्य उत्पद्यते - अद्भ्य: पृथिवी (तै.उ.आन.1.2) ता अन्नमसृजन्त (छां.6.2.4)
इति ह्याह।।12।।
नन्वन्नशब्देन कथं पृथिव्यभिधीयते? अत आह
MARKER: sutram beginning
overall_sutram_no:229
sutram_text:अधिकाररूपशब्दान्तरेभ्य:
sutram_index_string:2-3-13
229.        अधिकाररूपशब्दान्तरेभ्य: ।। 2-3-13 ।।
महाभूतसृष्ट्यधिकारात्पृथिव्येवान्नशब्देेनोक्तेति प्रतीयते। अदनीयस्य सर्वस्य पृथिवीविकारत्वात् कारणे कार्यशब्द:। तथा वाक्यशेषे भूतानां रूपसंशब्दने, यदग्नेरोहितं रूपं तेजसस्तद्रूपं यच्छुक्लं तदपां यत्कृष्णं तदन्नस्य (छा.6.4.1) इत्यप्तेजसोस्सजातीयमेवान्नशब्दवाच्यं प्रतीयते। शब्दान्तरं च समानप्रकरणे अग्नेराप: अद्भ्य: पृथिवी (तै.उ.आन.1.2) इति श्रूयते। अत: पृथिव्येवान्नशब्देनोच्यत
इत्यद्भ्य: एव पृथिवी जायते । उदाहृतास्तेज: प्रभृतय: प्रदर्शनार्था:। महदादयोऽपि स्वानन्तरवस्तुन
एवोत्पद्यन्ते, यथाश्रुत्यभ्युपगमाविरोधात्। एतस्माज्जायते प्राणो मनस्सर्वेन्द्रियाणि च । खं वायुर्ज्योतिराप:
पृथिवी विश्वस्य धारिणी (मु.2.1.3) तस्मादेतद्ब्रह्मनामरूपमन्नं च जायते (मु.1.1.9) तस्माद्वा एतस्मादात्मन आकाशस्सम्भूत: (तै.अन.1) तत्तेजोऽसृजत (छा.6.2.3) इत्यादयो ब्रह्मण: परम्परया कारणत्वेऽप्युपपद्यन्त इति।।13।।
सिद्धान्त:
एवं प्राप्ते प्रचक्ष्महे -
MARKER: sutram beginning
overall_sutram_no:230
sutram_text:तदभिध्यानादेव तु तल्लिङ्गात्स:
sutram_index_string:2-3-14
230.        तदभिध्यानादेव तु तल्लिङ्गात्स:।। 2-3-14 ।।
तुशब्दात्पक्षो व्यावृत्त:, महदादिकार्याणामपि तत्तदनन्तरवस्तुशरीरकस्स एव पुरुषोत्तम: कारणम्, कुत:? तदभिध्यानरूपात्तल्लिङ्गात्; अभिध्यानम् - बहु स्यामिति सङ्कल्प:, तत्तेज ऐक्षत बहु स्यां
प्रजायेयेति (छा.6.2.3) ता आप ऐक्षन्त बह्व्यस्स्याम प्रजायेमहि (छा.6-2-4) इत्यात्मनो
बहुभवनसङ्कल्परूपेक्षणश्रवणान्महदहङ्काराकाशादीनामपि कारणानां तथाविधेक्षापूर्विकैव स्वकार्यसृष्टिरिति गम्यते, तथाविधं चेक्षणं तत्तच्छरीरकस्य परस्यैव ब्रह्मण उपपद्यते। श्रूयते च सर्वशरीरकत्वेन सर्वात्मकत्वं परस्य ब्रह्मणोऽन्तर्यामिब्राह्मणे य: पृथिव्यां तिष्ठन् (बृृ.5-7-22) योऽप्सु तिष्ठन् (बृृ.5-7-22) यस्तेजसि तिष्ठन् (बृृह.5.7.22) यो वायौ तिष्ठन् (बृृह.5.7.22) य आकाशे तिष्ठन् (बृृह.5.7.22) इत्यादि। सुबालोपनिषदि च यस्य पृथिवी शरीरम् (सुबा.7) इत्यारभ्य यस्याहङ्कारश्शरीरम् (सुबा.7.खं) यस्य बुद्धिश्शरीरम् (सुवा.7.खं) यस्याव्यक्तं शरीरम् (सुबा.7)
यच्चोक्तम् एतस्माज्जायते प्राणो मनस्सर्वेन्द्रियाणि च (मु.2.1.3) इत्यादिषु श्रूयमाणा
ब्रह्मण: प्राणादिसृष्टि: परम्परयाऽप्युपपद्यत इति; अत्रोच्यते -
MARKER: sutram beginning
overall_sutram_no:231
sutram_text:विपर्ययेण तु क्रमोऽत उपपद्यते च
sutram_index_string:2-3-15
231.        विपर्ययेण तु क्रमोऽत उपपद्यते च ।। 2-3-15 ।।
तुशब्दोऽवधारणार्थ:। अव्यक्तमहदहङ्काराकाशादिक्रमाद्विपर्ययेण यस्सर्वेषां कार्याणां ब्रह्मानन्तर्यरूप: क्रम: एतस्माज्जायते प्राण: (मु.2.1.3) इत्यादिषु प्रतीयते, स च क्रम: तत्तद्रूपाद्ब्रह्मण: तत्तत्कार्योत्पत्तेरेवोपपद्यते। परम्परया कारणत्वे ह्यानन्तर्यश्रवणमुपरुध्येत। अत: एतस्माज्जायते (मु.2.1.3)
इत्यादिकमपि सर्वस्य ब्रह्मण: साक्षात्सम्भवस्योत्तम्भनम् ।।15।।
MARKER: sutram beginning
overall_sutram_no:232
sutram_text:अन्तरा विज्ञानमनसी क्रमेण तल्लिङ्गादिति चेन्नाविशेषात्
sutram_index_string:2-3-16
232.        अन्तरा विज्ञानमनसी क्रमेण तल्लिङ्गादिति चेन्नाविशेषात् ।। 2-3-16।।
विज्ञानसाधनत्वादिन्द्रियाणि विज्ञानमित्युच्यन्ते, यदुक्तम् एतस्माज्जायते (मु.2.1.3) इत्यादिना सर्वस्य ब्रह्मणोऽनन्तरकार्यत्वं श्राव्यते; अतश्चानेन वाक्येन सर्वस्य साक्षाद्ब्रह्मण उत्पत्तिरभिध्यानलिङ्गावगता
उत्तभ्यत इति; तन्नोपपद्यते - क्रमविशेषपरत्वादस्य वाक्यस्य; अत्रापि सर्वेषां क्रमप्रतीते:। खादिषु तावत् श्रुत्यन्तरसिद्ध: क्रमोऽत्रापि प्रतीयते - तैस्सहपाठलिङ्गाद्भूतप्राणयोरन्तराले विज्ञानमनसी अपि क्रमेणोत्पद्येते इति प्रतीयते। अतस्सर्वस्य साक्षाद्ब्रह्मण एव सम्भवस्योत्तम्भनमिदं वाक्यं न भवतीति चेत्-तन्न, अविशेषात् एतस्माज्जायते प्राण: (मु.2-1-3) इत्यनेनाविशेषात्। विज्ञानमनसो: खादीनां च  एतस्माज्जायते  (मु.2-1-3)  इत्यनेन  साक्षात्सम्भवरूपसम्बन्धस्याभिधेयस्य  सर्वेषां
प्राणादिपृथिव्यन्तानामविशिष्टत्वात्स एव विधेय:, न क्रम:। श्रुत्यन्तरसिद्धक्रमविरोधाच्च नेदं क्रमपरम्,
पृथिव्यप्सु प्रलीयते (सुबा.2-ख) तम...एकीभवति (सुबाल.2-खं) इत्यन्तेन क्रमान्तरप्रतीते:।
अतोऽव्यक्तादिशरीरकात्परस्माद्ब्रह्मण एव सर्वकार्याणामुत्पत्ति:। तेज: प्रभृतयश्च शब्दास्तदात्मभूतं
ब्रह्मैवाभिदधति ।।16।।
नन्वेवं सर्वशब्दानां ब्रह्मवाचित्वे सति तैस्तैश्शब्दै: तत्तद्वस्तुव्यपदेशो व्युत्पत्तिसिद्ध उपरुद्ध्येत; तत्राह -
MARKER: sutram beginning
overall_sutram_no:233
sutram_text:चराचरव्यपाश्रयस्तु स्यात्तद्व्यपदेशो भाक्तस्तद्भावभावित्वात्।2-3-17
sutram_index_string:
233.        चराचरव्यपाश्रयस्तु स्यात्तद्व्यपदेशो भाक्तस्तद्भावभावित्वात्।2-3-17।।
तुशब्दश्चोदिताशङ्कानिवृत्त्यर्थ:, निखलजङ्गमस्थावरव्यपाश्रयस्तत्तच्छब्दव्यपदेश: भाक्त: - वाच्यैकदेशे
भज्यत        इत्यर्थ:,        समस्तवस्तुप्रकारिणो        ब्रह्मण:        प्रकार        भूतवस्तुग्राहिप्रत्यक्षादिप्रमाणविषयत्वात्
वेदान्तश्रवणात्प्राक्प्रकार्यप्रतीते:, प्रकारिप्रतीतिभावभावित्वाच्च तत्पर्यवसानस्य, लोके तत्तद्वस्तुमात्रे वाच्यैकदेशे ते ते शब्दा: भङ्क्त्वा भङ्क्त्वा व्यपदिश्यन्ते। अथवा तेज:प्रभृतिभिश्शब्दै: तत्तद्वस्तुमात्रवाचितया
व्युत्पन्नैर्ब्रह्मणो व्यपदेशो भाक्तस्स्यात् अमुख्यस्स्यादित्याशङ्क्य चराचरव्यपाश्रयस्तु        इत्युच्यते। चराचरव्यपाश्रय: तद्व्यपदेश: - तद्वाचिशब्द:, चराचरवाचिशब्दो ब्रह्मण्यभाक्त: मुख्य एव; कुत:?,
ब्रह्मभावभावित्वात्सर्वशब्दानां वाचकभावस्य; नामरूपव्याकरणश्रुत्या हि तथाऽवगतम्।।17।।
इति श्रीशारीरकमीमांसाभाष्ये तेजोधिकरणम् ।। 2 ।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आत्माधिकरणम्।।3।।
MARKER: sutram beginning
overall_sutram_no:234
sutram_text:नात्मा श्रुतेर्नित्यत्वाच्च ताभ्य:
sutram_index_string:2-3-18
234.        नात्मा श्रुतेर्नित्यत्वाच्च ताभ्य: ।। 2-3-18 ।।
वियदादे: कृत्स्नस्य परस्माद्ब्रह्मण उत्पत्तिरुक्ता। इदानीं जीवस्याप्युत्पत्तिरस्ति नेति संशय्यते; कि युक्तम्? अस्तीति, कुत:, एकविज्ञानेन सर्वविज्ञानप्रतिज्ञोपपत्ते:, प्राक्सृष्टेरेकत्वावधारणाच्च। वियदादेरिव जीवस्याप्युत्पत्तिवादिन्य: श्रुतयश्च सन्ति - यत: प्रसूता जगत: प्रसूती तोयेन जीवान्
व्यससर्ज भूम्याम् (तै.उ.ना.1.1) प्रजापति: प्रजा असृजत (यजु.2.अष्ट) सन्मूलास्सोम्येमास्सर्वा:
प्रजास्सदायतनास्सत्प्रतिष्ठा: (छा.6.8.4) यतो वा इमानि भूतानि जायन्ते (तै.उ.भृगु-1) इति।
एवं सचेतनस्य जगत उत्पत्तिवचनात् जीवस्याप्युत्पत्ति: प्रतीयते। न च वाच्यं - ब्रह्मणो नित्यत्वात् तत्त्वमस्यादिभिश्च जीवस्य ब्रह्मत्वावगमाज्जीवस्य नित्यत्वम् - इति ऐतदात्म्यिमदं सर्वम् (छा.6.8.7) सर्वं खल्विदं ब्रह्म (छा.3.14.1) इत्येवमादिभिर्वियदादेरपि ब्रह्मत्वावगमात्तस्यापि नित्यत्वप्रसक्ते:।
अतो जीवोऽपि वियदादिवदुत्पद्यत इति।।
सिद्धान्त:
एवं प्राप्तेऽभिधीयते नात्मा श्रुते: - इति। नात्मोत्पद्यते; कुत:? श्रुते: न जायते म्रियते वा विपश्चित् (कठ.2.18) ज्ञाज्ञौ द्वावजौ, (श्वेत.2.9) इत्यादिभिर्जीवस्योत्पत्तिप्रतिषेधो हि श्रूयते।
आत्मनो नित्यत्वं च ताभ्या: श्रुतिभ्य एवावगम्यते नित्यो नित्यानां चेतनश्चेतनानामेको बहूनां यो विदधाति कामान् (श्वेत.6.13) अजो नित्यश्शाश्वतोऽयं पुराणो न हन्यते हन्यमाने शरीरेे, (कठ.2.18) इत्यादिभ्य:। अतश्च नात्मोत्पद्यते। कथं तर्ह्येकविज्ञानेन सर्वविज्ञानप्रतिज्ञोपपद्यते;
इत्थमुपपद्यते जीवस्यापि कार्यत्वात्कार्यकारणयोरनन्यत्वाच्च। एवं तर्हि वियदादिवदुत्पत्तिमत्त्वमङ्गीकृतं स्यात्; नेत्युच्यते - कार्यत्वं हि नामैकस्य द्रव्यस्यावस्थान्तरापत्ति:, तज्जीवस्याप्यस्त्येव। इयांस्तु विशेष: - वियदादेरचेतनस्य यादृशोऽन्यथाभावो न तादृशो जीवस्य; ज्ञानसङ्कोचविकासलक्षणो जीवस्यान्यथाभाव:; वियदादेस्तु स्वरूपान्यथाभावलक्षण:। सेयं स्वरूपान्यथाभावलक्षणोत्पत्तिर्जीवे प्रतिषिध्यते। एतदुक्तं भवति - भोग्यभोक्तृनियन्तॄन् विविक्तस्वभावान् प्रतिपाद्य भोग्यगतमुत्पत्त्यादिकं, भोक्तरि
प्रतिषिध्य तस्य नित्यतां च प्रतिपाद्य भोग्यगतमुत्पत्त्यादिकं, भोक्तृगतं चापुरुषार्थाश्रयत्वं नियन्तरि
प्रतिषिध्य तस्य नित्यत्वं, निरवद्यत्वं सर्वदा सर्वज्ञत्वं, सत्यसङ्कल्पत्वं, करणाधिपाधिपत्वं, विश्वस्य
पतित्वं च प्रतिपाद्य सर्वावस्थयोश्चिदचितोस्तं प्रति शरीरत्वं तस्य चात्मत्वं प्रतिपादितम्; अतस्सर्वदा चिदचिद्वस्तुतया तत्प्रकारं ब्रह्म। तत्कदाचित्स्वस्माद्विभक्तव्यपदेशानर्हातिसूक्ष्मदशापन्नचिदचिद्वस्तु शरीरं तिष्ठति; तत्कारणावस्थं ब्रह्म। कदाचिच्च विभक्तनामरूपस्थूलचिदचिद्वस्तुशरीरम्; तच्च कार्यावस्थम्। तत्र कारणावस्थस्य कार्यावस्थापत्तावचिदंशस्य कारणावस्थायां शब्दादिविहीनस्य भोग्यत्वाय शब्दादिमत्तया स्वरूपान्यथाभावरूपविकारो भवति। चिदंशस्य च कर्मफलविशेषभोक्तृत्वाय तदनुरूपज्ञानविकासरूपविकारो
भवति। उभयप्रकारविशिष्टे नियन्त्रंशे तदवस्थतदुभयविशिष्टतारूपविकारो भवति; कारणावस्थाया
अवस्थान्तरापत्तिरूपो विकार: प्रकारद्वये प्रकारिणि च समान:। अत एवैकस्यावस्थान्तरापत्तिरूपविकारापेक्षया येनाश्रुतं श्रुतम् (छा.6.1.3) इत्येकविज्ञानेन सर्वविज्ञानं प्रतिज्ञाय मृदादिदृष्टान्तो यथा सोम्यैकेन (छां.6-1-4) इत्यादिना निदर्शित:। ईदृशज्ञानसङ्कोचविकासकरतत्तद्देहसम्बन्धवियोगाभिप्राया: जीवस्योत्पत्तिमरणवादिन्य:,  प्रजापति:  प्रजा  असृजत  (तै.यजु.अष्ट-2)  इत्याद्या:  श्रुतय:।
अचिदंशवत्स्वरूपान्यथात्वाभावाभिप्राया उत्पत्तिप्रतिषेधवादिन्यो नित्यत्ववादिन्यश्च न जायते म्रियते
(कठ.2.18) इत्याद्या:, नित्यो नित्यानाम् (श्वेत.6.13) इत्याद्याश्च श्रुतय: । स्वरूपान्यथात्वज्ञानसङ्कोचविकासरूपोभयविधानिष्टविकाराभावाभिप्राया: स वा एष महानज
आत्माऽजरोऽमरोऽमृतो ब्रह्म (बृृह.6.4.25) नित्यो नित्यानाम् (श्वे.6.13) इत्याद्या: परविषया:
श्रुतय:। एवं सर्वदा चिदचिद्वस्तुविशिष्टस्य ब्रह्मण: प्राक्सृष्टेरेकत्वावधारणं च नामरूपविभागाभावादुपपद्यते। तद्धेदं तह्यव्याकृतमासीत् तन्नामरूपाभ्यां व्याक्रियत इति हि (बृृह.3.4.7) नामरूपविभागभावाभावाभ्यां नानात्वैकत्वे वदति - इति। ये त्वविद्योपाधिकं जीवत्वं वदन्ति, ये च पारमार्थिकोपाधिकृतम्, ये च सन्मात्रस्वरूपं  ब्रह्म  स्वयमेव  भोक्तृभोग्यनियन्तृरूपेण  त्रिधाऽवस्थितं  वदन्ति;  सर्वेऽप्येते
अविद्याशक्तेरुपाधिशक्तेर्भोक्तृभोग्यनियन्तृशक्तीनां च प्रलयकालेऽवस्थानेऽपि तदानीमेकत्वावधारणं नामरूपविभागाभावादेव उपपादयन्ति । वैषम्यनैर्घृण्ये न सापेक्षत्वात् (ब्र.सू.2.1.34) न कर्माविभागादितिचेन्नानादित्वादुपपद्यते चाप्युलभ्यते च (ब्र.सू.2.1.35) इति सूत्राभ्यां जीवभेदस्य तत्कर्मप्रवाहस्य चानादित्वाभ्युपगमाच्च। इयान्विशेष: - एकस्यानाद्यविद्यया ब्रह्म स्वयमेव मुह्यति,
अन्यस्य पारमार्थिकानाद्युपाधिना ब्रह्मस्वरूपमेव बध्यते, उपाधिब्रह्मव्यतिरिक्तवस्त्वन्तराभावात्। अपरस्य
ब्रह्मैव विचित्राकारेण परिणमते, कर्मफलानि चानिष्टानि भुङ्क्ते नियन्त्रंशस्य भोक्तृत्वाभावेऽपि सर्वज्ञत्वात्स्वस्मादभिन्नं भोक्तारमनुसंदधातीति स्वयमेव भुङ्क्ते, अस्माकं तु स्थूलसूक्ष्मावस्थचिदचिद्वस्तुशरीरं
ब्रह्म कार्यकारणोभयावस्थावस्थितमपि सर्वदा निरस्तनिखिलदोषगन्धं सत्यसङ्कल्पत्वाद्यपरिमितोदार- गुणसागरमवतिष्ठते। प्रकारभूतचिदचिद्वस्तुगता: अपुरुषार्था: स्वरूपान्यथाभावाश्चेति सर्वं समञ्जसम्।।18।।
इति श्रीशारीरकमीमांसाभाष्ये आत्माधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये ज्ञाधिकरणम्।।4।।
MARKER: sutram beginning
overall_sutram_no:235
sutram_text:ज्ञोऽत एव
sutram_index_string:2-3-19
235. ज्ञोऽत एव ।। 2-3-19 ।।
वियदादिवज्जीवो नोत्पद्यत इत्युक्तम्, तत्प्रसङ्गेन जीवस्वरूपं निरूप्यते। किं सुगतकपिलाभिमतचिन्मात्रमेवात्मनस्स्वरूपम्; उत कणभुगभिमतपाषाणकल्पस्वरूपं अचित्स्वभावमेव
आगन्तुकचैतन्यगुणकम्; अथ ज्ञातृत्वमेवास्य स्वरूपमिति। किं युक्तम्? चिन्मात्रमिति; कुत:? तथा
श्रुते:। अन्तर्यामिब्राह्मणे हि य आत्मनि तिष्ठन् (बृृ.5.7.22) इति माध्यन्दिनस्य पर्यायस्य स्थाने यो विज्ञाने तिष्ठन् (बृृह.5.7.22) इति काण्वा अधीयते। तथा विज्ञानं यज्ञं तनुते कर्माणि तनुतेऽपि च (तै.आन.5.1) इति कर्तुरात्मनो विज्ञानमेव स्वरूपं श्रूयते । स्मृतिषु च
ज्ञानस्वरूपमत्यन्तनिर्मलं परमार्थत: (वि.पु.1.2.6) इत्यादिष्वात्मनो ज्ञानस्वरूपत्वं प्रतीयते। अपरस्तु जीवात्मनो ज्ञानत्वे ज्ञातृत्वे च स्वाभाविकेऽभ्युपगम्यमाने तस्य सर्वगतस्य सर्वदा सर्वत्रोपलब्धिप्रसङ्गात्, करणानां च वैयर्थ्यात्, सुषुप्तिमूर्च्छादिषु सतोऽप्यात्मन: चैतन्यानुपलब्धेर्जाग्रतस्सामग्र्यां सत्यां ज्ञानोत्पत्ति- दर्शनादस्य न ज्ञानं स्वरूपम्; नापि ज्ञातृत्वम्; आगन्तुकमेव चैतन्यम्; सर्वगतत्वं चात्मनोऽवश्याभ्युपेत्यम्, सर्वत्र कार्योपलब्धे: सर्वत्रात्मनस्सन्निधानाभ्युपगमाच्छरीरगमनेनैव कार्यसम्भवे सति गतिकल्पनायां
प्रमाणाभावाच्च। श्रुतिरपि सुषुप्तिवेलायां ज्ञानाभावं दर्शयति - नाहं खल्वयमेवं सम्प्रत्यात्मानं जानात्ययमहमस्मीति नो एवेमानि भूतानि (छा.8.11.2) इति। तथा मोक्षदशायां ज्ञानाभावं दर्शयति - न प्रेत्य संज्ञाऽस्ति (बृृ.6.5.13) इति। ज्ञानस्वरूपम् (वि.पु.1.2.6) इत्यादिप्रयोगस्तु ज्ञानस्य तदसाधारणगुणत्वेन लाक्षणिक इति।।
एवं प्राप्ते प्रचक्ष्महे - ज्ञोऽत एव - ज्ञ एव - अयमात्मा ज्ञातृत्वस्वरूप एव, न ज्ञानमात्रम्, नापि जडस्वरूप:; कुत:? अत एव - श्रुतेरेवेत्यर्थ; । नात्मा श्रुते: इति प्रकृता श्रुति: अत इति
शब्देेन परामृश्यते । तथा छान्दोग्ये प्रजापतिवाक्ये मुक्तामुक्तात्मस्वरूपकथने अथ यो वेदेदं जिघ्राणीति स आत्मा (बृृ.5.7.22) मनसैवेतान् कामान् पश्यन् रमते य एते ब्रह्मलोके (छा.8- 12-4) सत्यकामस्सत्यसङ्कल्प: (छा.8.7.1) नोपजनं स्मरन्निदं शरीरम् (छा.8-12-3) अन्यत्रापि न पश्यो मृत्युं पश्यति (छा.7.26.2) तथा वाजसनेयके कतम आत्मा (बृृ.6.3.7) इति पृष्ट्वा योऽयं विज्ञानमय: प्राणेषु हृद्यन्तर्ज्योति: पुरुष: (बृृ.6.3.7) इति तथा विज्ञातारमरे केन विजानीयात् (बृृ.6.5.15) जानात्येवायं पुरुष: इति, तथा एष हि द्रष्टा श्रोता घ्राता रसियता
मन्ता बोद्धा कर्ता विज्ञानात्मा पुरुष: (प्रश्न. 4-9) एवमेवास्य परिद्रष्टुरिमाष्षोडशकला:
(प्रश्न.6,5) इति ।।19।।
यत्तूक्तं ज्ञातृत्वे स्वाभाविके सति सर्वगतस्य तस्य सर्वदा सर्वत्रोपलब्धि: प्रसज्यत इति तत्रोच्यते।
MARKER: sutram beginning
overall_sutram_no:236
sutram_text:उत्क्रान्तिगत्यागतीनाम्
sutram_index_string:2-3-20
236. उत्क्रान्तिगत्यागतीनाम् ।। 2-3-20 ।।
नायं सर्वगत:, अपित्वणुरेवायमात्मा; कुत:? उत्क्रान्तिगत्यागतीनां श्रुते:, उत्क्रान्तिस्तावच्छÜयते
तेन प्रद्योतेनैष आत्मा निष्क्रामति चक्षुषो वा मूर्घ्नो वाऽन्येभ्यो वा शरीरदेशेभ्य: (बृृ.6.4.2)
इति। गतिरपि ये वै केचास्माल्लोकात्प्रयन्ति चन्द्रमसमेव ते सर्वे गच्छन्ति (कौषी.1.2) इति ।
आगतिरपि तस्माल्लोकात् पुनरेत्यस्मै लोकाय कर्मणे (बृृ.6.4.6) इति। विभुत्वे ह्येता उत्क्रान्त्यादयो नोपपद्येरन्।।20।।
MARKER: sutram beginning
overall_sutram_no:237
sutram_text:स्वात्मना चोत्तरयो:
sutram_index_string:2-3-21
237.        स्वात्मना चोत्तरयो: ।। 2-3-21 ।।
च शब्दोऽवधारणे। यद्यपि शरीरवियोगरूपत्वेनोत्क्रान्ति: स्थितस्याप्यात्मन: कथंचिदुपपद्यते; गत्यागती तु न कथंचिदुपपद्येते। अतस्ते स्वात्मनैव सम्पाद्ये ।।21।।
MARKER: sutram beginning
overall_sutram_no:238
sutram_text:नाणुरतच्छØतेरिति चेन्नेतराधिकारात्
sutram_index_string:2-3-22
238.        नाणुरतच्छØतेरिति चेन्नेतराधिकारात् ।। 2-3-22 ।।
योऽयं विज्ञानमय: प्राणेषु (बृृ.6.3.7) इति जीवं प्रस्तुत्य स वा एष महानज आत्मा (बृृ.6.4.15) इति महत्त्वश्रुते: नाणुर्जीव इति चेन्न; इतराधिकारात् - जीवादितरस्य प्राज्ञस्य तत्राधिकारात्; यद्यप्युपक्रमे जीव: प्रस्तुत:, तथापि यस्यानुवित्त: प्रतिबृुद्ध आत्मा (बृृ.6.4.13) इति
मध्ये पर: प्रतिपाद्यत इति तत्सम्बन्धीदं महत्वम्; न जीवस्य ।।22।।
MARKER: sutram beginning
overall_sutram_no:239
sutram_text:स्वशब्दोन्मानाभ्यां च
sutram_index_string:2-3-23
239.        स्वशब्दोन्मानाभ्यां च ।। 2-3-23 ।।
साक्षादणुशब्द एव श्रूयते एषोऽणुरात्मा चेतसा वेदितव्यो यस्मिन् प्राण: पञ्चधा संविवेश
(मु.3.1.9) इति;        उद्धृत्य मानमुन्मानम्;        अणुसदृशं वस्तूद्धृत्य तन्मानत्वं जीवस्य श्रूयते
वालाग्रशतभागस्य शतधा कल्पितस्य च। भागो जीवस्स विज्ञेय: (श्वे.5.9) इति; आराग्रमात्रो ह्यवरोऽपि दृष्ट: (श्वेत.5.8) इति च । अतोऽणुरेवायमात्मा ।।23।।
अथ स्यात् - आत्मनोऽणुत्वे सकलशरीरव्यापिनी वेदना नोपपद्यत इति; तत्र मतान्तरेण
परिहारमाह -
MARKER: sutram beginning
overall_sutram_no:240
sutram_text:अविरोधश्चन्दनवत्
sutram_index_string:2-3-24
240.        अविरोधश्चन्दनवत् ।। 2-3-24 ।।
यथा हरिचन्दनबिन्दुर्देहैकदेशवर्त्यपि सकलदेहव्यापिनमाह्लादं जनयति, तद्वदात्माऽपि देहैकदेशवर्ती सकलदेशवर्तिनीं वेदनामनुभवति ।।24।।
MARKER: sutram beginning
overall_sutram_no:241
sutram_text:अवस्थितिवैशेष्यादिति चेन्नाभ्युपगमाद्धृदि हि
sutram_index_string:2-3-25
241.        अवस्थितिवैशेष्यादिति चेन्नाभ्युपगमाद्धृदि हि ।। 2-3-25 ।।
हरिचन्दनबिन्द्वादेर्देहदेशविशेषावस्थितिविशेषात्तथाभाव:, आत्मनस्तु तन्न विद्यत इति चेन्न;
आत्मनोऽपि देहदेशविशेषे स्थित्यभ्युपगमात् । हृदयदेशे ह्यात्मन: स्थिति: श्रूयते हृदि ह्ययमात्मा तत्रैकशतं नाडीनाम् (प्रश्न.3.6) इति; तथा कतम आत्मा (बृृ.6.3.7) इति प्रकृत्य योऽयं विज्ञानमय: प्राणेषु ह्यद्यन्तर्ज्योति: (बृृह.6.3.7) इति। आत्मनो देशविशेषस्थितिख्यापनाय चन्दनदृष्टान्त:
प्रदर्शित:; न तु चन्दनस्य देशविशेषापेक्षा।।25।। एकदेशवर्तिनस्सकलदेहव्यापिकार्यकरत्वप्रकारं स्वमतेनाह -
MARKER: sutram beginning
overall_sutram_no:242
sutram_text:गुणाद्वाऽऽलोकवत्
sutram_index_string:2-3-26
242.        गुणाद्वाऽऽलोकवत् ।। 2-3-26 ।।
वा शब्दो मतान्तरव्यावृत्त्यर्थ:; आत्मा स्वगुणेन ज्ञानेन सकलदेहं व्याप्यावस्थित: आलोकवत्
- यथा मणिद्युमणिप्रभृतीनामेकदेशवर्तिनामालोकोऽनेकदेशव्यापी दृश्यते, तद्वद्धृदयस्थस्याऽत्मनो ज्ञानं सकलदेहं व्याप्य वर्तते; ज्ञातु: प्रभास्थानीयस्य ज्ञानस्य स्वाश्रयादन्यत्र वृत्तिर्मणिप्रभावदुपपद्यत इति
प्रथमसूत्रे स्थापितम्।। 26।।
ननूक्तं ज्ञानमात्रमेवात्मेति; तत्कथं ज्ञानस्य स्वरूपव्यतिरिक्तगुणत्वमुच्यते; तत्राह -
MARKER: sutram beginning
overall_sutram_no:243
sutram_text:व्यतिरेको गन्धवत्तथा च दर्शयति
sutram_index_string:2-3-27
243.        व्यतिरेको गन्धवत्तथा च दर्शयति ।। 2-3-27 ।।
यथा पृथिव्या: गन्धस्य गुणत्वेनोपलभ्यमानस्य ततो व्यतिरेक:, तथा जानामीति ज्ञातृगुणत्वेन
प्रतीयमानस्य ज्ञानस्याऽत्मनो व्यतिरेकस्सिद्ध:; दर्शयति च श्रुति: जानात्येवायं पुरुष: इति।।27।।
MARKER: sutram beginning
overall_sutram_no:244
sutram_text:पृथगुपदेशात्
sutram_index_string:2-3-28
244.        पृथगुपदेशात् ।। 2-3-28 ।।
स्वशब्देनैव, विज्ञानं विज्ञातु: पृथगुपदिश्यते न हि विज्ञातुर्विज्ञातेर्विपरिलोपो विद्यते (बृृ.6.3.30)
इति ।।28।।
यत्तूक्तं        यो        विज्ञाने        तिष्ठन्        (बृृ.5.7.22)        विज्ञानं        यज्ञं        तनुते        (तै.आन.5.1)
ज्ञानस्वरूपमत्यन्तनिर्मलम् (वि.पु.1.2.6) इत्यादिषु ज्ञानमेवात्मेति व्यपदिश्यत इति, तत्राह -
MARKER: sutram beginning
overall_sutram_no:245
sutram_text:तद्गुणसारत्वात्तु तद्व्यपदेश: प्राज्ञवत्
sutram_index_string:2-3-29
245.        तद्गुणसारत्वात्तु तद्व्यपदेश: प्राज्ञवत् ।। 2-3-29 ।।
तुशब्दश्चोद्यं व्यावर्तयति; तद्गुणसारत्वात् - विज्ञानगुणसारत्वात् आत्मनो विज्ञानमिति
व्यपदेश:। विज्ञानमेवास्य सारभूतो गुण:, यथा प्राज्ञस्यानन्दस्सारभूतो गुण इति प्राज्ञ आनन्दशब्देन
व्यपदिश्यते - यदेष आकाश आनन्दो न स्यात् (तै.आन.7.1) आनन्दो ब्रह्मेति व्यजानात्
(तै.भृ.6.1) इति; प्राज्ञस्य ह्यानन्दस्सारभूतो गुण:- स एको ब्रह्मण आनन्द: (तै.आन.8-4)
आनन्दं ब्रह्मणो विद्वान् न बिभेति कुतश्चन (तै.आन.7.1) इति। यथा वा सत्यं ज्ञानमनन्तं
ब्रह्म (तै.आन.1.1) इति विपश्चित: प्राज्ञस्य ज्ञानशब्देन व्यपदेश: सह ब्रह्मणा विपश्चिता
(तै.आन.1.2) यस्सर्वज्ञ: (मु.1.1.9) इत्यादिषु प्राज्ञस्य ज्ञानं सारभूतो गुण इति विज्ञायते।।
MARKER: sutram beginning
overall_sutram_no:246
sutram_text:यावदात्मभावित्वाच्च न दोषस्तद्दर्शनात्
sutram_index_string:2-3-30
246.        यावदात्मभावित्वाच्च न दोषस्तद्दर्शनात् ।। 2-3-30 ।।
विज्ञानस्य यावदात्मभाविधर्मत्वात्तेन तद्व्यपदेशो न दोष:; तथा च खण्डादयो यावत्स्वरूपभाविगोत्वादिधर्मशब्देन गौरिति व्यपदिश्यमाना दृश्यन्ते; स्वरूपनिरूपणधर्मत्वादित्यर्थ:। चकारात् ज्ञानवदात्मनोऽपि स्वप्रकाशत्वेन विज्ञानमिति व्यपदेशो न दोष इति समुच्चिनोति।।30।।
यच्चोक्तं सुषुप्त्यादिषु ज्ञानाभावात् ज्ञानस्य न स्वरूपानुबन्धिधर्मत्वमिति, तत्राह -
MARKER: sutram beginning
overall_sutram_no:247
sutram_text:पुंस्त्वादिवत्वस्य सतोऽभिव्यक्तियोगात्
sutram_index_string:2-3-31
247.        पुंस्त्वादिवत्वस्य सतोऽभिव्यक्तियोगात् ।। 2-3-31 ।।
तुशब्दश्चोदिताशङ्कानिवृत्त्यर्थ:। अस्य - ज्ञानस्य सुषुप्त्यादिष्वपि विद्यमानस्य जागर्यादिष्वभिव्यक्ते: सम्भवात्स्वरूपानुबन्धिधर्मत्वोपपत्ति: । पुंस्त्वादिवत् - यथा पुंस्त्वाद्यसाधारणस्य धातोर्बाल्यावस्थायां सतोऽप्यनभिव्यक्तस्य युवत्वेऽभिव्यक्तौ पुंसस्तद्वत्ता न कादाचित्की भवति । सप्तधातुमयत्वं हि
शरीरस्य  स्वरूपानुबन्धि -  तत्सप्तधातु  त्रिमलं  द्वियोनि  चतुर्विधाहारमयं  शरीरम्  इति
शरीरस्वरूपव्यपदेशात्। सुषुप्त्यादिष्वप्यहमर्थ: प्रकाशत इति प्रागेवोक्तम्। तस्य विद्यमानस्य ज्ञानस्य विषयगोचरत्वं जागर्यादावुपलभ्यते। एते चात्मनो ज्ञातृत्वादयो धर्मा: प्रागेवोपपादिता: । अतो ज्ञातृत्वमेव जीवात्मन: स्वरूपम् । स चायमात्माऽणुपरिमाण: । न प्रेत्य संज्ञाऽस्ति (बृृ.4.4.12)
इत्यपि न मुक्तस्य ज्ञानाभाव उच्यते; अपि तु एतेभ्यो भूतेभ्यस्समुत्थाय तान्येवानुविनश्यति (बृृ.4.4.12) इति संसारदशायां यद्भूतानुविधायित्वप्रयुक्तं जन्मनाशादिदर्शनम्, तन्मुक्तस्य न विद्यते न पश्यो मृत्युं पश्यति न रोगं नोत दु:खताम्। सर्वं हि पश्य: पश्यति सर्वमाप्नोति सर्वश: (छा.7.26.2) नोपजनं स्मरन्निदं शरीरम् (छा.8.12.3) मनसैतान् कामान् पश्यन् रमते (छा.8.12.5) इत्यादिश्रुत्यैकार्थ्यात् ।।31।।
सम्प्रति ज्ञानात्मवादे तस्य सर्वगतत्वे दूषणमाह -
MARKER: sutram beginning
overall_sutram_no:248
sutram_text:नित्योपलब्ध्यनुपलब्धिप्रसङ्गोऽन्यतरनियमो वाऽन्यथा
sutram_index_string:2-3-32
248.        नित्योपलब्ध्यनुपलब्धिप्रसङ्गोऽन्यतरनियमो वाऽन्यथा।। 2-3-32 ।।
अन्यथा सर्वगतत्वपक्षे तस्य ज्ञानमात्रत्वपक्षे च नित्यमुपलब्ध्यनुपलब्धी सहैव प्रसज्येयाताम्;
अन्यतरनियमो वा - उपलब्धिरेव वा नित्यं स्यात्, अनुपलब्धिरेव वा। एतदुक्तं भवति - लोके तावद्वर्तमानयोरात्मोपलब्ध्यनुपलब्ध्योरयं ज्ञानात्मा सर्वगतो हेतुस्स्यात् उपलब्धेेरेव वा, अनुपलब्धेरेव
वा; उभयहेतुत्वे सर्वदा सर्वत्रोभयं प्रसज्येत; यद्युपलब्धेेरेव, सर्वस्य सर्वदा सर्वत्रानुपलम्भो न स्यात्।
अथानुपलब्धेेरेव,        सर्वदा        सर्वत्रोपलब्धिर्न        स्यात्        इति।        अस्माकं        शरीरस्यान्तरेवावस्थितत्वात्
आत्मनस्तत्रैवोपलब्धिर्नान्यत्रेति व्यवस्थासिद्धि: । करणायत्तोपलब्धेरपि सर्वेषामात्मनां सर्वगतत्वेन सर्वै: करणैस्सर्वदा संयुक्तत्वाददृष्टादेरप्यनियमादुक्तदोषस्समान:।।32।।
इति श्रीशारीरकमीमांसाभाष्ये ज्ञाधिकरणम्।। 4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये कर्त्रधिकरणम्।।5।।
MARKER: sutram beginning
overall_sutram_no:249
sutram_text:कर्ता शास्त्रार्थवत्वात्
sutram_index_string:2-3-33
249.        कर्ता शास्त्रार्थवत्वात् ।। 2-3-33 ।।
अयमात्मा ज्ञाता, स चाणुपरिमाण इत्युक्तम्; इदानीं किं स एव कर्ता; उत स्वयमकर्तैव सन्नचेतनानां गुणानां कर्तृत्वमात्मन्यध्यस्यतीति चिन्त्यते। किमत्र युक्तम्? अकर्तैवात्मेति। कुत:?
आत्मनो ह्यकर्तृत्वम्, गुणानामेव च कर्तृत्वमध्यात्मशास्त्रेषु श्रूयते। तथाहि कठवल्लीषु जीवस्य न जायते म्रियते (कठ.2.18) इत्यादिना जन्मजरामरणादिकं सर्वं प्रकृतिधर्मं प्रतिषिध्य हननादिषु क्रियासु कर्तृत्वमपि प्रतिषिध्यते हन्ता चेन्मन्यते हन्तुं हतश्चेन्मन्यते हतम्। उभौ तौ न विजानीतो नायं हन्त न हन्यते (कठ.2.19) इति। हन्तारमात्मानं जानन्न जानात्यात्मानमित्यर्थ:। तथा च
भगवता स्वयमेव जीवस्याकर्तृत्वं स्वरूपम्, कर्तृत्वाभिमानस्तु व्यामोह इत्युच्यते प्रकृते: क्रियमाणानि गुणै: कर्माणि सर्वश:। अहङ्कारविमूढात्मा कर्ताऽहमिति मन्यते (भ.गी.3.27) नान्यं गुणेभ्य: कर्तारं यदा द्रष्टाऽनुपश्यति (भ.गी.14.19) कार्यकारणकर्तृत्वे हेतु: प्रकृतिरुच्यते। पुरुषस्सुखदु:खानां
भोक्तृत्वे हेतुरुच्यते (भ.गी.13.20) इति च। अत: पुरुषस्य भोक्तृत्वमेव, प्रकृतेरेव तु कर्तृत्वम्
सिद्धान्त:
एवं प्राप्ते प्रचक्ष्महे - कर्ता शास्त्रार्थवत्त्वात् इति। आत्मैव कर्ता, न गुणा:, कस्मात्?
शास्त्रार्थवत्त्वात्। शास्त्राणि हि यजेत स्वर्गकाम: मुमुक्षुर्ब्रह्मोपासीत इत्येवमादीनि स्वर्गमोक्षादिफलस्य
भोक्तारमेव कर्तृत्वे नियुञ्जते; न ह्यचेतनस्य कर्तृत्वेऽन्यो नियुज्यते। शासनाच्च शास्त्रम्; शासनं च
प्रवर्तनम् शास्त्रस्य च प्रवर्तकत्वं बोधजननद्वारेण; अचेतनं च प्रधानं न बोधयितुं शक्यम्। अत:
शास्त्राणामर्थवत्त्वं भोक्तुश्चेतनस्यैव कर्तृत्वे भवेत्। तदुक्तं शास्त्रफलं प्रयोक्तरि (पूर्व.मी.न्या.3-7)
इति। यदुक्तं हन्ता चेन्मन्यते (कठ.2.19) इत्यादिना हननिक्रयायामकर्तृत्वमात्मन: श्रूयत इति; तदात्मनो नित्यत्वेन हन्तव्यत्वाभावादुच्यते। यच्च प्रकृते: क्रियमाणानि (भ.गी.3.27) इत्यादिना गुणानामेव कर्तृत्वं स्मर्यत इति; तत्सांसारिकप्रवृत्तिष्वस्य कर्तृता सत्त्वरजस्तमोगुणसंसर्गकृता; न स्वरूपप्रयुक्तेति प्राप्ताप्राप्ताविवेकेन गुणानामेव कर्तृतेत्युच्यते। तथा च तत्रैवोच्यते कारणं गुणसङ्गोऽस्य सदसद्योनिजन्मसु (भ.गी.16.29) इति। तथा तत्रैवात्मनश्च कर्तृत्वमभ्युपेत्योच्यते तत्रैवं सति कर्तारमात्मानं केवलं तु य:। पश्यत्यकृतबृुद्धित्वान्न स पश्यति दुर्मति: (भ.गी.18-16) इति।
अधिष्ठानं तथा कर्ता करणं च पृथग्विधम्।        विविधा च पृथक् चेष्टा दैवं चैवात्र पञ्चमम्
(भ.गी.18.14) इत्यधिष्ठानादिदैवपर्यन्तसापेक्षे सत्यात्मन: कर्तृत्वे य आत्मानमेव केवलं कर्तारं
मन्यते, न स पश्यतीत्यर्थ: ।।33।।
MARKER: sutram beginning
overall_sutram_no:250
sutram_text:उपादानाद्विहारोपदेशाच्च
sutram_index_string:2-3-34
250. उपादानाद्विहारोपदेशाच्च ।। 2-3-34 ।।
स यथा महाराज: (बृृ.4.1.18) इति प्रकृत्य, एवमेवैष एतान् प्राणान् गृहीत्वा स्वे शरीरे यथाकामं परिवर्तते (बृृह.4.7.18) इति प्राणानामुपादाने विहारे च कर्तृत्वमुपदिश्यते।।34।।
MARKER: sutram beginning
overall_sutram_no:251
sutram_text:व्यपदेशाच्च क्रियायां न चेन्निर्देशविपर्यय:
sutram_index_string:2-3-35
251. व्यपदेशाच्च क्रियायां न चेन्निर्देशविपर्यय:।। 2-3-35 ।।
विज्ञानं यज्ञं तनुते कर्माणि तनुतेऽपि च (तै.आन.5.1) इति लौकिकवैदिकक्रियासु कर्तृत्वव्यपदेशाच्च कर्ता । विज्ञानशब्देन नात्मनो व्यपदेश:; अपित्वन्त:करणस्य बुद्धेरिति चेत् - एवं सति निर्देशविपर्ययस्स्यात् - बृुद्धे: करणत्वाद्विज्ञानेनेति करणविभक्तिनिर्देशस्स्यात्।।35।।
MARKER: sutram beginning
overall_sutram_no:252
sutram_text:उपलब्धिवदनियम:
sutram_index_string:2-3-36
252. उपलब्धिवदनियम: ।। 2-3-36 ।।
आत्मनोऽकर्तृत्वे        दोष        उच्यते।        यथाऽऽत्मनो        विभुत्वे        नित्योपलब्ध्यनुपलब्धिप्रसङ्ग
इत्यादिनोपलब्धेेरनियम उक्त:; तद्वदात्मनोऽकर्तृत्वे प्रकृतेश्च कर्तृत्वे तस्यास्सर्वपुरुषसाधारणत्वात्सर्वाणि कर्माणि सर्वेषां भोगाय स्यु:; नैव वा कस्यचित्। आत्मनो विभुत्वाभ्युपगमात्सन्निधानमपि सर्वेषामविशिष्टम्।
अत एव चान्त:करणादीनामपि नियमो नोपपद्यते; यदायत्ता व्यवस्था स्यात्।।36।।
MARKER: sutram beginning
overall_sutram_no:253
sutram_text:शक्तिविपर्ययात्
sutram_index_string:2-3-37
253.        शक्तिविपर्ययात्।। 2-3-37 ।।
बृुद्धे: कर्तृत्वे कर्तुरन्यस्य भोक्तृत्वानुपपत्तेर्भोक्तृत्वशक्तिरपि तस्या एव स्यादित्यात्मनो भोक्तृत्वशक्तिर्हीयेत।
भोक्तृत्वं च बृुद्धेरेव संपद्यत इति आत्मसद्भावे प्रमाणाभावश्च स्यात्। पुरुषोऽस्ति भोक्तृभावात्
(सां.का.17) इति हि तेषामभ्युपगम:।।37।।
MARKER: sutram beginning
overall_sutram_no:254
sutram_text:समाध्यभावाच्च
sutram_index_string:2-3-38
254.        समाध्यभावाच्च ।। 2-3-38 ।।
बृुद्धे: कर्तृत्वे मोक्षसाधनभूतसमाधावपि सैव कर्त्री स्यात् । स च समाधि: प्रकृतेरन्योऽस्मीत्येवंरूप:, न च प्रकृतेरन्योऽस्मीति प्रकृतिस्समाधातुमलम्। अतोऽप्यात्मैव कर्ता।।38।।
नन्वात्मन: कर्तृत्वेऽभ्युपगम्यमाने सर्वदा कर्तृत्वान्नोपरमेतेत्यत्राह -
MARKER: sutram beginning
overall_sutram_no:255
sutram_text:यथा च तक्षोभयधा
sutram_index_string:2-3-39
255.        यथा च तक्षोभयधा।। 2-3-39 ।।
वागादिकरणसम्पन्नोऽप्यात्मा यदेच्छति, तदा करोति यदा तु नेच्छति, तदा न करोति, यथा तक्षा वाश्यादिकरणसन्निधानेऽपि इच्छानुगुण्येन करोति, न करोति च। बृुद्धेस्त्वचेतनाया: कर्तृत्वे तस्या: भोगवाञ्छादिनियमकारणाभावात्सर्वदा कर्तृत्वमेव स्यात्।।29।।
इति श्रीशारीरकमीमांसाभाष्ये कर्त्रधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये परायत्ताधिकरणम्।।6।।
MARKER: sutram beginning
overall_sutram_no:256
sutram_text:परात्तु तच्छØते:
sutram_index_string:2-3-40
256.        परात्तु तच्छØते:।। 2-3-40 ।।
इदं जीवस्य कर्तृत्वं किं स्वातन्त्र्येण? उत परमात्मायत्तमिति। कि प्राप्तम्? स्वातन्त्रयेणेति
।        परमात्मायत्तत्वे हि        विधिनिषेधशास्त्रानर्थक्यं प्रसज्येत । यो हि स्वबृुद्धया प्रवृत्तिनिवृत्त्यारम्भशक्त:; स एव नियोज्यो भवति। अत स्वातन्त्र्येणास्य कर्तृत्वम्।।
सिद्धान्त:
इति प्राप्तेऽभिधीयते - परात्तु तच्छØते: - इति। तुशब्द: पक्षं व्यावर्तयति; तत् -कर्तृत्वं अस्य
- जीवस्य परात् - परमात्मन एव हेतोर्भवति, कुत:? श्रुते: -        अन्त: प्रविष्टश्शास्ता जनानां सर्वात्मा (तै.आर.3.11.10) य आत्मनि तिष्ठन्नात्मनोमन्तरो यमात्मा न वेद यस्यात्मा शरीरं य
आत्मानमन्तरो यमयति स त आत्माऽन्तर्याम्यमृत: (बृृ.5.7.22) इति। स्मृतिरपि - सर्वस्य चाहं
हृदि सन्निविष्टो मत्त: स्मृति: ज्ञानमपोहनं च (भ.गी.15.15) ईश्वरस्सर्वभूतानां हृद्देशेऽर्जुन तिष्ठति। भ्रामयन् सर्वभूतानि यन्त्रारूढानि मायया (भ.गी.18-61) इति।।40।।
नन्वेवं        विधिनिषेधशास्त्रानर्थक्यं प्रसज्येतेत्युक्तम्; तत्राह -
MARKER: sutram beginning
overall_sutram_no:257
sutram_text:कृतप्रयत्नापेक्षस्तु        विहितप्रतिषिद्धावैयर्थ्यादिभ्य:
sutram_index_string:2-3-41
257.        कृतप्रयत्नापेक्षस्तु        विहितप्रतिषिद्धावैयर्थ्यादिभ्य:।। 2-3-41 ।।
सर्वासु क्रियासु पुरुषेण कृतं प्रयत्नम् उद्योगमपेक्ष्यान्तर्यामी परमात्मा तदनुमतिदानेन प्रवर्तयति।
परमात्मानुमतिमन्तरेणास्य प्रवृत्तिर्नोपपद्यत इत्यर्थ:। कुत एतत्?        विहितप्रतिषिद्धावैयर्थ्यादिभ्य: -
आदिशब्देनानुग्रहनिग्रहादयो गृह्यन्ते। यथा द्वयोस्साधारणे धने परस्वत्वापादनमन्यतरानुमतिमन्तरेण नोपपद्यते; अथापीतरानुमते: स्वेनैव कृतमिति तत्फलं स्वस्यैव भवति । पापकर्मसु निवर्तनशक्तस्याप्यनुमन्तृत्वं न निर्दयत्वमावहतीति साङ्ख्यसमयनिरूपणे प्रतिपादितम् । नन्वेवम् एष ह्येव साधुकर्म कारयति तं यमेभ्यो लोकेभ्य उन्निनीषति एष एवासाधु कर्म कारयति तं यमधो निनीषति (कौषी.3.9)
इत्युन्निनीषयाऽधोनिनीषया च स्वयमेव साध्वसाधुनी कर्मणी कारयतीत्येतन्नोपपद्यते। उच्यते - एतन्न सर्वसाधारणम्, यस्त्वतिमात्रपरमपुरुषानुकूल्ये व्यवस्थित: प्रवर्तते; तमनुगृह्णन् भगवान् स्वयमेव स्वप्राप्त्युपायेष्वतिकल्याणेषु कर्मस्वेव रुचिं जनयति। यश्चातिमात्रप्रातिकूल्ये व्यवस्थित: प्रवर्तते; तं निगृह्णन् स्वप्राप्तिविरोधिगतिसाधनेषु कर्मसु रुचिं जनयति । यथोक्तं भगवता स्वयमेव अहं सर्वस्य
प्रभवो मत्तस्सर्वं प्रवर्तते। इति मत्वा भजन्ते मां बृुधा भावसमन्विता: (भ.गी.10.8) इत्यारभ्य तेषां सततयुक्तानां भजतां प्रीतिपूर्वकम्। ददामि बृुद्धियोगं तं येन मामुपयान्ति तेे (भ.गी.10- 10) तेषामेवानुकम्पार्थमहमज्ञानजं तम: नाशयाम्यात्मभावस्थो ज्ञानदीपेन भास्वता (भ.गी.10.11)
इति ।        तथा        असत्यमप्रतिष्ठं ते जगदाहुरनीश्वरम् (भ.गी.16.8) इत्यादि        मामात्मपरदेहेषु
प्रद्विषन्तोऽभ्यसूयका: इत्यन्तमुक्त्वा (भ.गी.16.18) तानहं द्विषत: क्रूरान् संसारेषु नराधमान्। क्षिपाम्यजस्रमशुभानासुरीष्वेव योनिषुु (भ.गी.16.19) इत्युक्तम्।। 40।।
इति श्री शारीरकमीमांसाभाष्ये परायत्ताधिकरणम्।।6।।
MARKER: adhikaranam beginning
श्रीशारीरकमीमांसाभाष्ये अंशाधिकरणम्।।7।।
MARKER: sutram beginning
overall_sutram_no:258
sutram_text:अंशो नानाव्यपदेशादन्यथा चापि दाशकितवादित्वमधीयत एके
sutram_index_string:2-3-42
258.        अंशो नानाव्यपदेशादन्यथा चापि दाशकितवादित्वमधीयत एके।। 2-3-42।।
जीवस्य कर्तृत्वं परमपुरुषायत्तमित्युक्तम्; इदानीं किमयं जीव: परस्मादत्यन्तभिन्न:, उत परमेव
ब्रह्म भ्रान्तम्, उत ब्रह्मैवोपाध्यवच्छिन्नम्, अथ ब्रह्मांश इति संशय्यते; श्रुतिविप्रतिपत्तेस्संशय:। ननु तदनन्यत्वमारम्भणशब्दादिभ्य: (शारी.2.1.15) अधिकं तु भेदनिर्देशात् (शारी.2.1.22) इत्यत्रैवायमर्थो निर्णीत:। सत्यम्, स एव नानात्वैकत्वश्रुतिविप्रतिपत्त्या आक्षिप्य जीवस्य ब्रह्मांशत्वोपपादनेन विशेषतो निर्णीयते; यावद्धि जीवस्य ब्रह्मांशत्वं न निर्णीतम्, तावज्जीवस्य ब्रह्मणोऽनन्यत्वं, ब्रह्मणस्तस्मादधिकत्वं च न प्रतितिष्ठति। किं तावत्प्राप्तम्? अत्यन्तभिन्न इति; कुत:? ज्ञाज्ञौ द्वावजावीशनीशौै (श्वे.1.9)
इत्यादिभेदनिर्देशात् । ज्ञाज्ञयोरभेदश्रुतयस्तु अग्निना सिञ्चेत् इति विरुद्धार्थप्रतिपादनादौपचारिक्य:।
ब्रह्मणोंऽशो जीव इत्यपि न साधीय:, एकवस्त्वेकदेशवाची ह्यंशशब्द:, जीवस्य ब्रह्मैकदेशत्वे तद्गता दोषा ब्रह्मणि भवेयु: । न च ब्रह्मखण्डो जीव इत्यंशत्वोपपत्ति:, खण्डनानर्हत्वाद्ब्रह्मण: प्रागुक्तदोषप्रसङ्गाच्च। तस्मादत्यन्तभिन्नस्य च तदंशत्वं दुरुपपादम्। यद्वा भ्रान्तं ब्रह्मैव जीव:, कुत: तत्वमसि (छां.6.10.3)
अयमात्मा ब्रह्म (बृृ.6.4.5) इत्यादिब्रह्मात्मभावोपदेशात् । नानात्ववादिन्यस्तु प्रत्यक्षादिसिद्धार्थानुवादित्वात्
अनन्यथासिद्धाद्वैतोपदेशपराभि:  श्रुतिभि:  प्रत्यक्षादय  इवाविद्यान्तर्गता:  ख्याप्यन्ते ।  अथवा
ब्रह्मैवानाद्युपाध्यवच्छिन्नं जीव: । कुत:, तत एव ब्रह्मात्मभावोपदेशात्। नचायमुपाधिर्भ्रान्तिपरिकल्पित
इति वक्तुं शक्यम्, बन्धमोक्षादिव्यवस्थानुपपत्ते: - इति।।
सिद्धान्त:
एवं प्राप्तेऽभिधीयते ब्रह्मांश इति। कुत:? नानाव्यपदेशात्, अन्यथा च - एकत्वेन
व्यपदेशात्। उभयधा हि व्यपदेशो दृश्यते। नानात्वव्यपदेशस्तावत्स्रष्टृत्व सृज्यत्वनियन्तृत्वनियाम्यत्वसर्वज्ञत्वाज्ञत्वस्वाधीनत्वपराधीनत्वशुद्धत्वाशुद्धत्वकल्याणगुणाकरत्व तद्विपरीतत्वपतित्वशेषत्वादिभिर्दृश्यते । अन्यथा च अभेदेन व्यपदेशोऽपि तत्त्वमसि (छा.6.10.3)
अयमात्मा ब्रह्म (बृृ.6.4.5) इत्यादिभिर्दृश्यते। अपि दाशकितवादित्वमधीयत एके । ब्रह्मदाशाब्रह्मदासा
ब्रह्मेमे कितवा: (आथ.सं.उ) इत्याथर्वणिका ब्रह्मणो दाशकितवादित्वमप्यधीयते। ततश्च सर्वजीवव्यापित्वेनाभेदो व्यपदिश्यत इत्यर्थ:। एवमुभयव्यपदेशमुख्यत्वसिद्धये जीवोऽयं ब्रह्मणोंऽश
इत्यभ्युपगन्तव्य:। न च भेदव्यपदेशानां प्रत्यक्षादिप्रसिद्धार्थत्वेनान्यथासिद्धत्वम्, ब्रह्मसृज्यत्वतन्नियाम्यत्व- तच्छरीरत्वतच्छेषत्वतदाधारत्वतत्पाल्यत्वतत्संहार्यत्वतदुपासकत्वतत्प्रसादलभ्यधर्मार्थ- काममोक्षरूपपुरुषार्थभाक्त्वादयस्तत्कृतश्च जीवब्रह्मणोर्भेद:, प्रत्यक्षाद्यगोचरत्वेनानन्यथासिद्ध:। अतो न जगत्सृष्ट्यादिवादिनीनां प्रमाणान्तरसिद्धभेदानुवादेन मिथ्यार्थोपदेशपरत्वम् । न चाखण्डैकरसचिन्मात्रस्वरूपेण
ब्रह्मणा आत्मनोऽतद्भावानुसन्धानम्, बहुभवनसङ्कल्पपूर्वकवियदादिसृष्टिं, जीवभावेन तत्प्रवेशं, विचित्रनामरूपव्याकरणं, तत्कृतानन्तविषयानुभवनिमित्तसुखदु:खभागित्वम्, अभोक्तृत्वेन तत्र स्थित्वा तन्नियमनेनान्तर्यामित्वं, जीवभूतस्य स्वस्य कारणब्रह्मात्मभावानुसन्धानं, संसारमोक्षं, तदुपदेशशास्त्रं च कुर्वाणेन भ्रमितव्यमित्युपदिश्यते, तथा सत्युन्मत्तप्रलपितत्वापातात् । उपाध्यवच्छिन्नं ब्रह्म जीव इत्यपि न साधीय., पूर्वनिर्दिष्टनियन्तृत्वनियाम्यत्वादिव्यपदेशबाधादेव। न हि देवदत्तादेरेकस्यैव गृहाद्युपाधिभेदान्नियन्तृनियाम्यभावादिसिद्धि: । अत उभयव्यपदेशोपपत्तये जीवोऽयं ब्रह्मणोंऽश
इत्यभ्युपेत्यम्।।42।।
MARKER: sutram beginning
overall_sutram_no:259
sutram_text:मन्त्रवर्णात्
sutram_index_string:2-3-43
259.        मन्त्रवर्णात् ।। 2-3-43 ।।
पादोऽस्य विश्वा भूतानि त्रिपादस्यामृतं दिवि (पु.सू.) इति मन्त्रवर्णाच्च ब्रह्मणोंऽशो जीव:
।        अंशवाची हि पादशब्द:। विश्वाभूतानि (पु.सू.) इति जीवानां बहुत्वाद्बहुवचनं मन्त्रे । सूत्रेऽपि
अंश इत्येकवचनं जात्यभिप्रायम्। नात्माश्रुते: (शारी.2.3.18) इत्यत्राप्येकवचनं जात्यभिप्रायम्,
नित्यो नित्यानां चेतनश्चेतनानामेको बहूनां यो विदधाति कामान् (श्वे.6.13) इत्यादि श्रुतिभ्य
ईश्वराद्भेदस्यात्मनां बहुत्वनित्यत्वयोश्चाभिधीयमानत्वात् । एवं नित्यानामात्मनां बहुत्वे प्रामाणिके सति ज्ञानस्वरूपत्वेन        सर्वेषामेकरूपत्वेऽपि        भेदकाकार:        आत्मयाथात्म्यवेदनक्षमै: अवगम्यते ।
असन्ततेश्चाव्यतिकर: (शारी.2.3.7) इत्यनन्तरमेव चात्मबहुत्वं वक्ष्यति।।43।।
MARKER: sutram beginning
overall_sutram_no:260
sutram_text:अपि स्मर्यते
sutram_index_string:2-3-44
260.        अपि स्मर्यते ।। 2-3-44 ।।
ममैवांशो जीवलोके जीवभूतस्सनातन: (भ.गी.15.7) इति जीवस्य पुरुषोत्तमांशत्वं स्मर्यते;
अतश्चायमंश:।। 44।।
अंशत्वेऽपि जीवस्य ब्रह्मैकदेशत्वेन जीवगता दोषा ब्रह्मण एवेत्याशङ्क्याह -
MARKER: sutram beginning
overall_sutram_no:261
sutram_text:प्रकाशादिवत्तु नैवं पर:
sutram_index_string:2-3-45
261.        प्रकाशादिवत्तु नैवं पर: ।। 2-3-45 ।।
तु शब्दचोद्यं व्यावर्तयति, प्रकाशादिवज्जीव: परमात्मनोंऽश: यथाऽग्न्यादित्यादे: भास्वतो
भारूप: प्रकाशोंऽशो भवति, यथा गवाश्वशुक्लकृष्णादीनां गोत्वादिविशष्टानां वस्तूनां गोत्वादीनि विशेषणान्यंशा:, यथा वा देहिनो देवमनुष्यादिर्देहोंऽश: तद्वत्। एकवस्त्वेकदेशत्वं ह्यंशत्वम् । विशिष्टस्यैकस्य वस्तुनो विशेषणमंश एव। तथा च विवेचका: विशिष्टे वस्तुनि विशेषणांशोऽयम्, विशेष्यांशोऽयमिति व्यपदिशन्ति। विशेषणविशेष्ययोरंशांशित्वेऽपि स्वभाववैलक्षण्यं दृश्यते। एवं जीवपरयोर्विशेषण-विशेष्ययोरंशांशित्वेऽपि स्वभावभेदश्चोपपद्यते। तदिदमुच्यते - नैवं पर इति। यथाभूतो जीव:, न तथाभूत: पर:। यथैव हि प्रभाया: प्रभावानन्यथाभूत: तथा प्रभास्थानीयात् स्वांशाज्जीवादंशी परोऽप्यर्थान्तरभूत इत्यर्थ:। एवं जीवपरयोर्विशेषणविशेष्यत्वकृतं स्वभाववैलक्षण्यमाश्रित्य
भेदनिर्देशा: प्रवर्तन्ते; अभेदनिर्देशास्तु पृथिक्सिद्ध्यनर्हविशेषणानां विशेष्यपर्यन्तत्वमाश्रित्य मुख्यत्वेनोपपद्यन्ते।
तत्त्वमसि (छा.6.10.3) अयमात्मा ब्रह्म (बृृ.6.4.5) इत्यादिषु, तच्छब्दब्रह्मशब्दवत् त्वमयमात्मेतिशब्दा
अपि जीवशरीरकब्रह्मवाचकत्वेनैकार्थाभिधायित्वात् इत्ययमर्थ: प्रागेव प्रपञ्चित: ।। 45।।
MARKER: sutram beginning
overall_sutram_no:262
sutram_text:स्मरन्ति च
sutram_index_string:2-3-46
262.        स्मरन्ति च ।। 2-3-46 ।।
एवं प्रभाप्रभावद्रूपेण शक्तिशक्तिमद्रूपेण शरीरात्मभावेन चांशाशिभावं जगद्ब्रह्मणो: पराशरादय: स्मरन्ति एकदेशस्थितस्याग्नेर्ज्योत्स्ना विस्तारिणी यथा। परस्य ब्रह्मणश्शक्तिस्तथेदमखिलं जगत् (वि.पु.1.22.56) यत्किञ्चित्सृज्यते येन सत्त्वजातेन वै द्विज। तस्य सृज्यस्य सम्भूतौ तत्सर्वं
वै हरेस्तनु: (वि.पु.1.22.38) इत्यादिना। चकराच्छØतयोऽपि यस्यात्मा शरीरम् (बृृ.5.7.22)
इत्यादिना आत्मशरीरभावेनांशांशित्वं वदन्तीत्युच्यते।।46।।
एवं ब्रह्मणोंऽशत्वे, ब्रह्मप्रवर्त्यत्वे, ज्ञत्वे च सर्वेषां समाने केषाञ्चिद्वेदाध्ययनतदर्थानुष्ठानाद्यनुज्ञा, केषांचित्तत्परिहार:, केषांचिद्दर्शनस्पर्शनाद्यनुज्ञा, केषांचित्तत्परिहारश्च, शास्त्रेषु कथमुपपद्यत इत्याशङ्क्याह-
MARKER: sutram beginning
overall_sutram_no:263
sutram_text:अनुज्ञापरिहारौ देहसम्बन्धाज्ज्योतिरादिवत्
sutram_index_string:2-3-47
263.        अनुज्ञापरिहारौ देहसम्बन्धाज्ज्योतिरादिवत् ।। 2-3-47 ।।
सर्वेषां ब्रह्मांशत्वज्ञत्वादिनैकरूपत्वे सत्यपि ब्राह्मणक्षत्रियवैश्यशूद्रादिरूपशुच्यशुचिदेह- सम्बन्धनिबन्धनावनुज्ञापरिहारावुपपद्येते; ज्योतिरादिवत् - यथाग्नेरग्नित्वेन एकरूपत्वेऽपि श्रोत्रियागारादग्निराह्रियते;
श्मशानादेस्तु परिह्रियते; यथा चान्नादि श्रोत्रियादेरनुज्ञायते; अभिशस्तादेस्तु परिह्रियते।।47।।
MARKER: sutram beginning
overall_sutram_no:264
sutram_text:असन्ततेश्चाव्यितकर:
sutram_index_string:2-3-48
264.        असन्ततेश्चाव्यितकर:।। 2-3-48 ।।
ब्रह्मांशत्वादिनैकरूपत्वे सत्यपि जीवानामन्योन्यभेदादणुत्वेन प्रतिशरीरं भिन्नत्वाच्च भोगव्यतिकरोऽपि न भवति। भ्रान्तब्रह्मजीववादे चोपहितब्रह्मजीववादे च जीवपरयोर्जीवानां च भोगव्यतिकरादयस्सर्वे दोषास्सन्तीत्यभिप्रायेण स्वपक्षे भोगव्यतिकराभाव उक्त:।। 48।।
ननु भ्रान्तब्रह्मजीववादेऽप्यविद्याकृतोपाधिभेदाद्भोगव्यवस्थादय उपपद्यन्ते; अत आह -
MARKER: sutram beginning
overall_sutram_no:265
sutram_text:आभास एव च
sutram_index_string:2-3-49
265.        आभास एव च ।। 2-3-49 ।।
अखण्डैकरसप्रकाशमात्रस्वरूपस्य स्वरूपतिरोधानपूर्वकोपाधिभेदोपपादनहेतुराभास एव ।
प्रकाशैकस्वरूपस्य प्रकाशतिरोधानं प्रकाशनाश एवेति प्रागेवोपपादितम्।आभासा एव इति वा पाठ:; तथा सति हेतव आभासा:, चकारात् पृथगात्मानं प्रेरितारं च मत्वा (श्वेत.1.6) ज्ञाज्ञौ द्वौ (श्वे.1.6.9) तयोरन्य: पिप्पलं स्वाद्वत्ति (श्वे.4.6) इत्यादिश्रुतिविरोधश्च । अविद्यापरिकल्पितोपाधिभेदेऽपि सर्वोपाधिभिरुपहितस्वरूपस्यैकत्वाभ्युपगमात् भोगव्यतिकरस्तदवस्थ एव।।49।।
पारमार्थिकोपाध्युपहितब्रह्मजीववादेऽप्युपाधिभेदहेतुभूतानाद्यदृष्टवशाद्व्यवस्था भविष्यति इत्याशङ्क्याह-
MARKER: sutram beginning
overall_sutram_no:266
sutram_text:अदृष्टानियमात्
sutram_index_string:2-3-50
266.        अदृष्टानियमात्।। 2-3-50 ।।
उपाधिपरम्पराहेतुभूतस्यादृष्टस्यापि ब्रह्मस्वरूपाश्रयत्वेन नियमहेत्वभावादव्यवस्थैव, उपाधिभिरदृष्टैश्च स्वसम्बन्धेन ब्रह्मस्वरूपच्छेदासम्भवात् ।।5।।
MARKER: sutram beginning
overall_sutram_no:267
sutram_text:अभिसन्ध्यादिष्वपि चैवम्
sutram_index_string:2-3-51
267.        अभिसन्ध्यादिष्वपि चैवम् ।। 2-3-51 ।।
अदृष्टहेतुभूताभिसन्ध्यादिष्वप्युक्तादेव हेतोरनियम एव ।।51।।
MARKER: sutram beginning
overall_sutram_no:268
sutram_text:प्रदेशभेदादिति चेन्नान्तर्भावात्
sutram_index_string:2-3-52
268.        प्रदेशभेदादिति चेन्नान्तर्भावात् ।। 2-3-52 ।।
यद्यप्येकमेव ब्रह्मस्वरूपम्, तच्छेदनार्हं नानाविधोपाधिभिस्सम्बध्यते - तथाप्युपाधिसम्बन्धि-
ब्रह्मप्रदेशभेदादुपपद्यत एव भोगव्यवस्थेति चेत् - तन्न, उपाधीनां तत्र तत्र गमनात्सर्वप्रदेशानां सर्वोपाध्यन्तर्भावात् व्यतिकरस्तदवस्थ एव। प्रदेशभेदेन सम्बन्धेऽपि सर्वस्य ब्रह्मप्रदेशत्वात्तत्तत्प्रदेश- सम्बन्धि दु:खं ब्रह्मण एव स्यात्। पूर्वत्र नित्योपलब्ध्यनुपलब्धिप्रसङ्गोऽन्यतरिनयमो
वाऽन्यथा (शरी.2.3.32) उपलब्धिवदनियम: (ब्र.सू.2.3.36) इत्याभ्यां सूत्राभ्यां वेदबाह्यानां सर्वगतजीववादिनां दोष उक्त:; अत्र तु आभास एव च (ब्र.सू.2.3.49) इत्यादिभिस्सूत्रै:
वेदावलम्बिनामात्मैकत्ववादिनां दोष उच्यते।।
इति श्रीशारीरकमीमांसाभाष्ये अंशाधिकरणम्।।7।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये द्वितीयस्याध्यायस्य तृतीय:पाद:।।3।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये प्राणोत्पत्त्यधिकरणम्।।1।।
श्रीभगवद्रामानुजविरचते श्रीशारीरकमीमांसाभाष्ये द्वितीयाध्याये-चतुर्थ: पाद: ।।
MARKER: sutram beginning
overall_sutram_no:269
sutram_text:तथा प्राणा:
sutram_index_string:2-4-1
269.        तथा प्राणा: ।। 2-4-1 ।।
ब्रह्मव्यतिरिक्तस्य वियदादे: कृत्स्नस्य कार्यत्वेनोत्पत्तावुक्तायां जीवस्य कार्यत्वेऽपि स्वरूपान्यथाभावलक्षणोत्पत्तिरपोदिता; तत्प्रसङ्गेन जीवस्वरूपं शोधितम्; सम्प्रति जीवोपकरणानामिन्द्रियाणां
प्राणस्य चोत्पत्त्यादिप्रकारो विशोध्यते । तत्र किमिन्द्रियाणां कार्यत्वं जीववत्; उत वियदादिवदिति चिन्त्यते । किं युक्तम्? जीववदेवेत्याह पूर्वपक्षी तथा प्राणा: - इति। प्राणा: - इन्द्रियाणि । यथा जीवो नोत्पद्यते; तथेन्द्रियाण्यपि नोत्पद्यन्ते। कुत:? श्रुते:। यथा जीवस्यानुत्पत्ति: श्रुतेरवगम्यते; तथा
प्राणानामप्यनुत्पत्ति: श्रुतेरेवावगम्यते। तथा प्राणा इति प्रमाणमप्यतिदिश्यते। का पुनरत्र श्रुति:?
असद्वा इदमग्र आसीत् । तदाहु: किं तदासीदिति ऋषयो वा व ते अग्रे सदासीत् तदाहु: के ते ऋषय इति प्राणा वा व ऋृषय: (शत.6.1.1) इति जगदुत्पत्ते: प्रागिन्द्रियाणां सद्भाव:
श्रूयते। प्राणशब्दे बहुवचनादिन्द्रियाण्येवेति निश्चीयते। न चेयं श्रुति: वायुश्चान्तिरक्षं चैतदमृतम्
(बृृ.4.3.3) सैषाऽनस्तमिता देवता यद्वायु: (शतपथ.6.1.1) इतिवच्चिरकालावस्थायित्वेन परिणेतुं
शक्या, असद्वा इदमग्र आसीत् (छां.6.2.1) इति कृत्स्नप्रपञ्चप्रलयवेलायामप्यवस्थितत्वश्रवणात्।
उत्पत्तिवादिन्यस्तु जीवोत्पत्तिवादिन्य इव नेतव्या इति।।
सिद्धान्त:
एवं प्राप्तेऽभिधीयते - वियदादिवदेव प्राणाश्चोत्पद्यन्ते; कुत:? सदेव सोम्येदमग्र आसीत् (छा.6.2.1) आत्मा वा इदमेक एवाग्र आसीत् (ऐ.1.1.1.1) इत्यादिषु प्राक्सृष्टेरेकत्वावधारणात्, एतस्माज्जायते प्राणो मनस्सर्वेन्द्रियाणि च (मु.2.1.3) इतीन्द्रियाणामुत्पत्तिश्रवणाच्च, प्रागवस्थानासम्भवात्। न चात्मोत्पत्तिवादवदिन्द्रियोत्पत्तिवादा: परिणेतुं शक्या:, आत्मवदुत्पत्तिप्रतिषेधश्रुतीनां नित्यत्वश्रुतीनां चादर्शनात्। असद्वा इदमग्र आसीत् (शत.6.1.9) इत्यादिवाक्येऽपि प्राणशब्देन परमात्मैव निर्दिश्यते। सर्वाणि ह वा इमानि भूतानि प्राणमेवाभिसंविशन्ति प्राणमभ्युज्जिहते (छा.1.11.5)
इति प्राणशब्दस्य परमात्मन्यपि प्रसिद्धे:। प्राणा वा व ऋषय: (शत.6.1.1) इति ऋषिशब्दश्च सर्वज्ञे तस्मिन्नेव युज्यते। न त्वचेतनेष्विन्द्रियेषु।।1।।
ऋषय:, प्राणा इति च बहुवचनश्रुति: कथमुपपद्यत इति चेत् तत्राह;
MARKER: sutram beginning
overall_sutram_no:270
sutram_text:गौण्यसम्भवात्तत्प्राक्छØतेश्च
sutram_index_string:2-4-2
270.        गौण्यसम्भवात्तत्प्राक्छØतेश्च ।। 2-4-2 ।।
बहुवचनश्रुतिर्गौणी, बह्वर्थासम्भवात्, तस्यैव परमात्मन: सृष्टे: प्रागवस्थानश्रुतेरेव।।2।।
MARKER: sutram beginning
overall_sutram_no:271
sutram_text:तत्पूर्वकत्वाद्वाच:
sutram_index_string:2-4-3
271.        तत्पूर्वकत्वाद्वाच: ।। 2-4-3 ।।
इतश्च        प्राणशब्द:        परमात्मवचन:;        वाच: -        परमात्मव्यतिरिक्तविषयस्य        नामधेयस्य
वाग्विषयभूतवियदादिसृष्टिपूर्वकत्वात्। तद्धेदं तर्ह्यव्याकृतमासीत्तन्नामरूपाभ्यां व्याक्रियत (बृृ.3.4.7)
इति नामरूपभाजामभावात्तदानीं वागादीन्द्रियकार्याभावाच्च तानि न सन्तीत्यर्थ:।।3।।
इति श्रीशारीरकमीमांसाभाष्ये प्राणोत्पत्त्यधिकरणम्।। 1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये सप्तगत्यधिकरणम्।।2।।
MARKER: sutram beginning
overall_sutram_no:272
sutram_text:सप्त गतेर्विशेषितत्वाच्च
sutram_index_string:2-4-4
272.        सप्त गतेर्विशेषितत्वाच्च ।। 2-4-4 ।।
तानीन्द्रियाणि किं सप्तैव स्यु:, अथवैकादशेति चिन्त्यते। श्रुतिविप्रतिपत्तेस्संशय:। किं प्राप्तम्; सप्तेति। कुत:? गतेर्विशेषितत्वाच्च। गतिस्तावज्जायमानेन म्रियमाणेन च जीवेन सह लोकेषु सञ्चरणरूपा सप्तानामेव श्रूयते सप्त इमे लोका येषु चरन्ति प्राणा गुहाशया निहितास्सप्तसप्त (मु.2.1.8) इति । वीप्सा पुरुषभेदाभिप्राया । विशेषिताश्च ते गतिमन्त: प्राणा: स्वरूपत: यदा
पञ्चावतिष्ठन्ते ज्ञानानि मनसा सह। बृुद्धिश्च न विचेष्टेत तामाहु: परमां गतिम् (कठ.2.6.10)
इति। शरीरान्तस्सञ्चरणं विहाय मोक्षार्थगमनं परमा गति:। एवं जीवेन सह जन्ममरणयोस्सप्तानामेव गतिश्रवणात् योगदशायां ज्ञानानीति विशेषितत्वाच्च जीवस्य करणानि श्रोत्रत्वक्चक्षुर्जिह्वाघ्राणबृुद्धिमनांसि सप्तैवेति गम्यते। यानि त्वितराणि विषयाणां ग्राहकत्वेन अष्टौ ग्रहा: (बृृ.5.2.9) सप्त वै
शीर्षण्या: प्राणा: द्वाववाञ्चौ (यजु.7.3.10) इत्यादिषु चतुर्दशपर्यन्तानि प्राणप्रतिपादकवाक्येषु
वाक्पाणिपादपायूपस्थाहङ्कार-चित्ताख्यानीन्द्रियाणि प्रतीयन्ते, तेषां जीवेन सह गतिश्रवणाभावात् जीवस्याल्पाल्पोपकारकत्वमात्रेण औपचारिक: प्राणव्यपदेश: ।।4।।
सिद्धान्त:
इति प्राप्ते प्रचक्ष्महे -
MARKER: sutram beginning
overall_sutram_no:273
sutram_text:हस्तादयस्तु स्थितेऽतो नैवम्
sutram_index_string:2-4-5
273.        हस्तादयस्तु स्थितेऽतो नैवम् ।। 2-4-5 ।।
न सप्तैवेन्द्रियाणि, अपि त्वेकादश, हस्तादीनामपि शरीरे स्थिते जीवे तस्य भोगोपकरणत्वात्, कार्यभेदाच्च । दृश्यते हि श्रोत्रादीनामिव हस्तादीनामपि कार्यभेद आदानादि:; अतस्तेऽपि सन्त्येव।
अतो नैवम् - अतो हस्तादयो न सन्तीत्येवं न मन्तव्यमित्यर्थ:। अध्यवसायाभिमानचिन्तावृत्तिभेदान्मन एव बृुद्ध्यहङ्कारचित्तशब्दैर्व्यपदिश्यत इत्येकादशेन्द्रियाणि। अत: दशेमे पुरुषे प्राणा: आत्मैकादश: (बृृ.5.9.4) इति - आत्मशब्देन मनोऽभिधीयते; इन्द्रियाणि दशैकं च पञ्च चेन्द्रियगोचरा: (भ.गी.13-5) तैजसानीन्द्रियाण्याहुर्देवा वैकारिका दश। एकादशं मनश्चात्र (वि.पु.1.2.47)
इत्यादिश्रुतिस्मृतिसिद्धेन्द्रियसङ्ख्या स्थिता। अधिकसङ्ख्यावादा: मनोवृत्तिभेदाभिप्राया:; न्यूनव्यपदेशास्तु तत्र तत्र विवक्षितगमनादिकार्यविशेषप्रयुक्ता:।।5।।
इति श्रीशारीरकमीमांसाभाष्ये सप्तगत्यधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये प्राणाणुत्वाधिकरणम् ।।3।।
MARKER: sutram beginning
overall_sutram_no:274
sutram_text:अणवश्च
sutram_index_string:2-4-6
274.        अणवश्च ।। 2-4-6 ।।
त एते सर्व एव समा: सर्वेऽनन्ता: (बृृह.3.5.13) इत्यानन्त्यश्रवणाद्विभुत्वं प्राणानाम् -
सिद्धान्त:
इति        प्राप्तेऽभिधीयते        -        प्राणमनूत्क्रान्तं        सर्वे        प्राणा        अनूत्क्रामन्ति        (बृृ.6.4.2)
इत्युत्क्रान्त्यादिश्रवणात्परिमितत्वे सिद्धे सत्युत्क्रान्त्यादिषु पार्श्वस्थैरनुपलभ्यमानत्वादणवश्च प्राणा:।
आनन्त्यश्रुतिस्तु अथ यो हैताननन्तानुपास्ते (बृृ.3-5-13) इत्युपासनश्रवणादुपास्यप्राणविशेषणभूत- कार्यबाहुल्याभिप्राया ।।6।।
MARKER: sutram beginning
overall_sutram_no:275
sutram_text:श्रेष्ठश्च
sutram_index_string:2-4-7
275.        श्रेष्ठश्च ।। 2-4-7 ।।
प्राणसंवादे शरीरस्थितिहेतुत्वेन श्रेष्ठतया निर्णीतो मुख्यप्राण: आनीदवातं स्वधया तदेकम् (ऋग्वेद: 8.7.10.11.2) इति महाप्रलयसमये स्वकार्यभूतप्राणनसद्भावश्रवणात्, एतस्माज्जायते (मुण्ड  1.1.3)  इति  जन्मश्रवणस्य  जीवजन्मश्रवणवदुपपत्तेर्नोत्पद्यत  इत्याशङ्कय
प्राक्सृष्टेरेकत्वावधारणादिविरोधात्, एतस्माज्जायते प्राण: (मु.2.1.3) इति पृथिव्यादितुल्योत्पत्तिश्रवणात्,
उत्पत्तिनिषेधाभावाच्च जायत एव श्रेष्टश्च प्राण इत्युच्यते। आनीदवातम् (ऋ.वे.8.7.10.11.2)
इति तु न चैवं श्रेष्ठं प्राणमभिप्रेत्योच्यते; अपि तु परस्य ब्रह्मण एकस्यैव विद्यमानत्वमुच्यते।
अवातम् इति तत्रैव श्रवणात् । पूर्वेणैव तु तुल्यन्यायत्वेऽपि पृथग्योगकरणमुत्तरचिन्तार्थम्।।7।।
इति श्रीशारीरकमीमांसाभाष्ये प्राणाणुत्वाधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये वायुक्रियाधिकरणम्।।4।।
MARKER: sutram beginning
overall_sutram_no:276
sutram_text:न वायुक्रिये पृथगुपदेशात्
sutram_index_string:2-4-8
276.        न वायुक्रिये पृथगुपदेशात् ।। 2-4-8 ।।
सोऽयं श्रेष्ठ: प्राण: किं महाभूतद्वितीयवायुमात्रम्; तस्य वा स्पन्दरूपक्रिया; अथवा वायुरेव कञ्चन विशेषमापन्न: - इति विशये वायुरेवेति प्राप्तम्, य: प्राणस्स वायु: इति व्यपदेशात्। यद्वा
वायुमात्रे प्राणत्वप्रसिद्ध्यभावादुच्छ्वासनिश्वासादिवायुक्रियायां प्राणशब्दप्रसिद्धेश्च तत्क्रियैव -
सिद्धान्त:
इति प्राप्ते न वायुमात्रम्, न च तत्क्रियेत्युच्यते; कुत:, पृथगुपदेशात् - एतस्माज्जायते प्राणो
मनस्सर्वेन्द्रियाणि च । खं वायु: (मु.2.1.3) इति । तत एव पृथगुपदेशात् वायुक्रियापि न भवति
प्राण:; न हि तेज: प्रभृतीनां क्रिया तैस्सह पृथग्द्रव्यतयोपदिश्यते य: प्राणस्स वायु: इति तु
वायुरेवावस्थान्तरमापन्न: प्राण:; न तेज: प्रभृतिवत्तत्त्वान्तरमिति ज्ञापनार्थम्। उच्छ्वासनिश्वासादावपि
प्राण: स्पन्दत इति क्रियावति द्रव्य एव प्राणशब्दप्रसिद्धि:; न क्रियामात्रे।।8।। किमयं प्राणो वायोर्विकारस्सन्नग्निवद्भूतान्तरम्?, नेत्याह -
MARKER: sutram beginning
overall_sutram_no:277
sutram_text:चक्षुरादिवत्तु तत्सहशिष्ट्यादिभ्य:
sutram_index_string:2-4-9
277.        चक्षुरादिवत्तु तत्सहशिष्ट्यादिभ्य:        ।। 2-4-9 ।।
नायं भूतविशेष:; अपि तु चक्षुरादिवज्जीवोपकरणविशेष: । तच्चोपकरणत्वमुपकरणभूतैरिन्द्रियै: सहशिष्ट्यादिभ्योऽवगम्यते। चक्षुरादिभिस्सहायं प्राणश्शिष्यते प्राणसंवादादिषु। तत्सजातीयत्वे हि तैस्सह
शासनं युज्यते। प्राणशब्दपरिगृहीतेषु करणेष्वस्य        विशिष्याभिधानमादिशब्देन गृह्यते; अथ ह य एवायं मुख्य: प्राण: (छा.1.2.7) योऽयं मध्यम: प्राण: इत्यादिषु        विशिष्याभिधानात्।।9।।
चक्षुरादिवदस्यापि करणत्वे तद्वदस्यापि जीवं प्रत्युपकारविशेषरूपक्रियया भवितव्यम्; सा तु न दृश्यते; अतो नायं चक्षुरादिवद्भवितुमर्हतीति चेत् - तत्राह -
MARKER: sutram beginning
overall_sutram_no:278
sutram_text:अकरणत्वाच्च न दोषस्तथाहि दर्शयति
sutram_index_string:2-4-10
278.        अकरणत्वाच्च न दोषस्तथाहि दर्शयति ।। 2-4-10 ।।
अकरणत्वात् - करणं क्रिया, अक्रियत्वात् अस्य प्राणस्य जीवं प्रत्युपकारविशेषरूपक्रियारहितत्वाच्च यो दोष उद्भाव्यते, स नास्ति; यत उपकारविशेषरूपां शरीरेन्द्रियधारणादिरूपां क्रियां दर्शयति श्रुति:
- यस्मिन्नुत्क्रान्ते इदं शरीरं पापिष्ठतरमिव दृश्यते स व: श्रेष्ठ: (छा.5.1.7) इत्युक्त्वा
वागाद्युत्क्रमणेऽपि शरीरस्येन्द्रियाणां च स्थितिं दर्शयित्वा प्राणोत्क्रमणे शरीरेन्द्रियशैथिल्याभिधानात्।
अत: प्राणापानव्यानोदानसमानाकारेण पञ्चधाऽवस्थितोऽयं प्राण: शरीरेन्द्रियधारणादिना जीवस्योपकरोतीति चक्षुरादिवत्करणत्वम्।।10।।
नन्वेवं नामभेदात्कार्यभेदाच्च प्राणापानादयस्तत्त्वान्तराणि स्यु: तत्राह -
MARKER: sutram beginning
overall_sutram_no:279
sutram_text:पञ्चवृत्तिर्मनोवद्व्यपदिश्यते
sutram_index_string:2-4-11
279.        पञ्चवृत्तिर्मनोवद्व्यपदिश्यते ।। 2-4-11 ।।
यथा कामादिवृत्तिभेदे तत्कार्यभेदेऽपि न कामादिकं मनसस्तत्त्वान्तरं कामस्सङ्कल्पो विचिकत्सा
श्रद्धाऽश्रद्धा धृतिरधृतिर्ह्रीर्धीर्भीरित्येतत्सर्वं मन एव (बृृ.3.5.3) इति वचनात्। एवं प्राणोऽपानो
व्यान उदानस्समाना इत्येतत्सर्वं प्राण एव (बृ.उ.3.5.3) इति वचनात् अपानादयोऽपि प्राणस्यैव
वृत्तिविशेषा:; न तत्त्वान्तरमित्यवगम्यते।।11।।
इति श्रीशारीरकमीमांसाभाष्ये वायुक्रियाधिकरणम्।।4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये श्रेष्ठाणुत्वाधिकरणम्।।5।।
MARKER: sutram beginning
overall_sutram_no:280
sutram_text:अणुश्च
sutram_index_string:2-4-12
280.        अणुश्च ।। 2-4-12 ।।
अणुश्चायम्, पूर्ववदुत्क्रान्त्यादिश्रवणात् तमुत्क्रामन्तं प्राणोऽनूत्क्रामति (बृृ.3.5.3) इत्यादिषु।
अधिकाशङ्का तु सम एभिस्त्रिभिर्लोकैस्समोऽनेन सर्वेण (बृृ.3.3.22) प्राणे सर्वं प्रतिष्ठितम्, सर्वं हीदं प्राणेनावृतम्        इत्यादिश्रवणात् महापरिमाण इति।।12।।
सिद्धान्त:
परिहारस्तु - उत्क्रान्त्यादिश्रवणात्परिच्छिन्नत्वे निश्चिते सर्वस्य प्राणिजातस्य प्राणायत्तस्थितित्वेन
वैभववादोपपत्ति: - इति।।12।।
इति श्रीशारीरकमीमांसाभाष्ये श्रेष्ठाणुत्वाधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये ज्योतिराद्यधिष्ठानाधिकरणम्।।6।।
MARKER: sutram beginning
overall_sutram_no:281
sutram_text:ज्योतिराद्यधिष्ठानं तु तदामननात्प्राणवता शब्दात्
sutram_index_string:2-4-13
281.        ज्योतिराद्यधिष्ठानं तु तदामननात्प्राणवता शब्दात् ।। 2-4-13 ।।
सश्रेष्ठानां प्राणानां ब्रह्मण उत्पत्तिरियत्तापरिमाणं चोक्तम्; तेषां प्राणानामग्न्यादिदेवताधिष्ठितत्वं च पूर्वमेव अभिमानिव्यपदेशस्तु विशेषानुगतिभ्याम् (शारी.2.1.5) इत्यनेन सूत्रेण प्रसङ्गादुपपादितम्; जीवस्य च स्वभोगसाधनानामेषामधिष्ठातृत्वं लोकसिद्धम्, एवमेवैष एतान् प्राणान् गृहीत्वा स्वे
शरीरे यथाकामं परिवर्तते (बृृ.4.1.18) इत्यादिश्रुतिसिद्धं च । तदिदं जीवस्याग्न्यादिदेवतानां च
प्राणविषयमधिष्ठानं किं स्वायत्तम्; उत परमात्मायत्तमिति विषये नैरपेक्ष्यात्स्वायत्तम् ।।
सिद्धान्त:
इति प्राप्त उच्यते - ज्योतिराद्यधिष्ठानमिति । प्राणवता - जीवेन सह ज्योतिरादीनामग्न्यादिदेवतानां
प्राणविषयमधिष्ठानम्, तदामननात् - तस्य परमात्मन: आमननाद्भवति । आमननम् - आभिमुख्येन
मननम्, परमात्मनस्सङ्कल्पादेव भवतीत्यर्थ:। कुत एतत्? शब्दात् - इन्द्रियाणां साभिमानिदेवतानां जीवात्मनश्च स्वकार्येषु परमपुरुषमननायत्तत्त्वशास्त्रात्। यथाऽन्तर्यामिब्राह्मणादिषु योऽग्नौ तिष्ठन्नग्नेरन्तरो यमग्निर्न वेद यस्याग्निश्शरीरं योऽग्निमन्तरो यमयति स त आत्माऽन्तर्याम्यमृत: (बृृ.5.7.5) यो वायौ तिष्ठन् (बृृ.5.7.5) य आदित्ये तिष्ठन् (बृृह.5.7.5) य आत्मनि तिष्ठन् (बृृह.5.7.5) यश्चक्षुषि तिष्ठन् (बृृह.5.7.5) इत्यादि। यथा च भीषाऽस्माद्वात: पवते
भीषोदेति सूर्य:। भीषाऽस्मादग्निश्चेन्द्रश्च । मृत्युर्धावति पञ्चम: (तै.आन.8.1) इति । तथा
एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठत: (बृृ.5.8.9) इत्यादि ।।13।।
MARKER: sutram beginning
overall_sutram_no:282
sutram_text:तस्य च नित्यत्वात्
sutram_index_string:2-4-14
282.        तस्य च नित्यत्वात् ।। 2-4-14 ।।
सर्वेषां परमात्माधिष्ठितत्वस्य नित्यत्वात्, स्वरूपानुबन्धित्वेन नियतत्वाच्च तत्सङ्कल्पादेवैषामधिष्ठातृत्वमवर्जनीयम्। तत्सृष्ट्वा तदेवानुप्राविशत् तदनुप्रविश्य सच्च त्यच्चाभवत् (तै.उ.आन.6-2-3) इत्यादिना परमपुरुषस्य नियन्तृत्वेन सर्वचिदचिद्वस्त्वनुप्रवेश: स्वरूपानुबन्धी
श्रूयते; स्मर्यते च विष्टभ्याहमिदं कृत्स्नमेकांशेन स्थितो जगत् (भ.गी.10.42) इति ।।14।।
इति श्रीशारीरकमीमांसाभाष्ये ज्योतिराद्यधिष्ठानाधिकरणम् ।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये इन्द्रियाधिकरणम्।।7।।
MARKER: sutram beginning
overall_sutram_no:283
sutram_text:त इन्द्रियाणि तद्व्यपदेशादन्यत्र श्रेष्ठात्
sutram_index_string:2-4-15
283.        त इन्द्रियाणि तद्व्यपदेशादन्यत्र श्रेष्ठात् ।। 2-4-15 ।।
किं सर्वे प्राणशब्दनिर्दिष्टा इन्द्रियाणि, उत श्रेष्ठप्राणव्यतिरक्ता एवेति विशये प्राणशब्दवाच्यत्वात्, करणत्वाच्च सर्व एवेन्द्रियाणि।।
सिद्धान्त:
इति प्राप्त उच्यते - श्रेष्ठव्यतिरिक्ता एव प्राणा इन्द्रियाणि कुत:? श्रेष्ठादन्येष्वेव प्राणेषु तद्व्यपदेशात् । इन्द्रियाणि दशैकं च पञ्च चेन्द्रियगोचरा: (भ.गी.13.5) इत्यादिभिर्हि चक्षुरादिषु समनस्केष्वेव इन्द्रियशब्दो व्यपदिश्यते।। 15 ।।
MARKER: sutram beginning
overall_sutram_no:284
sutram_text:भेदश्रुतेर्वैलक्षण्याच्च
sutram_index_string:2-4-16
284.        भेदश्रुतेर्वैलक्षण्याच्च ।। 2-4-16 ।।
एतस्माज्जायते  प्राणो  मनस्सर्वेन्द्रियाणि        च        (मु.2.1.3)        इत्यादिष्विन्द्रियेभ्य: प्राणस्य
पृथक्छ्रवणात्प्राणव्यतिरक्तानामेवेन्द्रियत्वमवगम्यते। मनस: पृथक्छ्रवणेऽपि तस्यान्यत्रेन्द्रियान्तर्भाव उक्त:
मनष्षष्ठानीन्द्रियाणि (भ.गी.15.7) इत्यादौ। वैलक्षण्यं च चक्षुरादिभ्य: श्रेष्ठप्राणस्योपलभ्यते; सुषुप्तौ हि प्राणस्य वृत्तिरुपलभ्यते, चक्षुरादीनां तु वृत्तिर्नोपलभ्यते। कार्यं च चक्षुर्वागादीनां समनस्कानां ज्ञानकर्मसाधनत्वम्; प्राणस्य तु शरीरेन्द्रियधारणम्; प्राणाधीनधारणत्वात्त्विन्द्रियेषु प्राणशब्दव्यपदेश:; तथा च श्रुति: त एतस्यैव सर्वे रूपमभवन् तस्मादेत एतेनाख्यायन्ते इति। रूपमभवन् -
शरीरमभवन्, तदधीनप्रवृत्तयोऽभवन्नित्यर्थ:।।16।।
इति श्रीशारीरकमीमांसाभाष्ये इन्द्रियाधिकरणम्।।7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये संज्ञामूर्ति        प्त्यधिकरणम्।।8।।
MARKER: sutram beginning
overall_sutram_no:285
sutram_text:संज्ञामूर्तिग्ख़्प्तिस्तु त्रिवृर्त्कुवत उपदेशात्
sutram_index_string:2-4-17
285.        संज्ञामूर्तिग्ख़्प्तिस्तु त्रिवृर्त्कुवत उपदेशात् ।। 2-4-17 ।।
भूतेन्द्रियादीनां समष्टिसृष्टि:, जीवानां कर्तृत्वं च परस्माद्ब्रह्मण इत्युक्तं पुरस्तात्। जीवानां स्वेन्द्रियाधिष्ठानं च परायत्तमिति चानन्तरं स्थिरीकरणाय स्मारितम्। या त्वियं नामरूपव्याकरणात्मिका
प्रपञ्चव्यष्टिसृष्टि:, सा किं समष्टिजीवरूपस्य हिरण्यगर्भस्यैव कर्म, उत तेज: प्रभृतिशरीरकस्य
परस्याबादिसृष्टिवद्धिरण्यगर्भशरीरकस्य परस्य ब्रह्मण, इतीदानीं चिन्त्यते ।
किं युक्तम्? समष्टिजीवस्येति; कुत:? अनेन जीवेनाऽत्मनाऽनुप्रविश्य नामरूपे व्याकरवाणि
(छां.6.3.2) इति जीवकर्तृकत्वश्रवणात्। न हि परा देवता स्वेन रूपेण नामरूपे व्याकरवाणीत्यैक्षत;
अपि तु स्वांशभूतेन जीवरूपेण, अनेन जीवेनाऽत्मना (छां.6.3.2) इति वचनात्। नन्वेवं चारेणानुप्रविश्य  परबलं  सङ्कलयानीतिवत्  व्याकरवाणि  इत्युत्तमपुरुष:  कतृस्थक्रियश्च
प्रविशतिर्लाक्षणिकस्स्यात्। नैवम्, तत्र राजचारयो: स्वरूपभेदाल्लाक्षणिकत्वम्, इह तु जीवस्यापि स्वांशत्वेन स्वरूपत्वात्तेन रूपेण प्रवेशो व्याकरणं चात्मन एवेति न लाक्षणिकत्वप्रसङ्ग:। न च सहयोगलक्षणेयं तृतीया, कारकविभक्तौ सम्भवन्त्यामुपपदविभक्ते: अन्याय्यत्वात्। न च करणे तृतीया,
ब्रह्मकर्तृकयो: प्रवेशव्याकरणयोर्जीवस्य साधकतमत्वाभावात्। न च जीवस्य कर्तृत्वं प्रवेशमात्रे
पर्यवस्यति, नामरूपव्याकरणं तु ब्रह्मण एवेति शक्यं वक्तुम्, क्त्वाप्रत्ययेन समानकर्तृकत्वप्रतीते:। जीवस्य स्वांशत्वेन स्वरूपत्वेऽपि परस्वरूपव्यावृत्त्यर्थ: अनेन जीवेन (छा.6.3.2) इति पराक्त्वेन
परामर्श:। अतो हिरण्यगर्भकर्तृकेयं नामरूपव्याक्रिया। अत एव च स्मृतिषु चतुर्मुखकर्तृकसृष्टिप्रकरणे
नामरूपव्याकरणं सङ्कीर्त्यते नामरूपं च भूतानां कृत्यानां च प्रपञ्चनम्। वेदशब्देभ्य एवादौ देवादीनां चकार स: (वि.पु.1.5.63) इत्यादि।।
सिद्धान्त:
एवं प्राप्तेऽभिधीयते - संज्ञामूर्तिग्ख़्प्तिस्तु - इति। तुशब्द: पक्षं व्यावर्तयति; संज्ञामूर्तिक्लृप्ति:
- नामरूपव्याकरणम्, तत् त्रिवृत्कुर्वत: परस्यैव ब्रह्मण:, तस्यैव नामरूपव्याकरणोपदेशात्। त्रिवृत्करणं कुर्वत एव हि नामरूपव्याकरणमुपदिश्यते - सेयं देवतैक्षत हन्ताहमिमास्तिस्रो देवता अनेन जीवेनाऽत्मनाऽनुप्रविश्य नामरूपे व्याकरवाणि तासां त्रिवृतं त्रिवृतमेकैकां करवाणि (छा.6.3.2)
इति समानकर्तृकत्वप्रतीते:। त्रिवृत्करणं तु चतुर्मुखस्याण्डान्तर्वर्तिनो न सम्भवति, त्रिवृत्कृतैस्तेजोबन्नैर्ह्यण्डमुत्पाद्यते; चतुर्मुखस्य चाण्डे सम्भव: स्मर्यते - तस्मिन्नण्डेऽभवद्ब्रह्मा सर्वलोकपितामह: इति। अतस्त्रिवृत्करणं परस्यैव ब्रह्मण:; तत्समानकर्तृकं नामरूपव्याकरणं च तस्यैवेति विज्ञायते। कथं तर्हि अनेन जीवेन (छा.6.3.2) इति सङ्गच्छते, आत्मना जीवेन (छा.6.3.2) इति सामानाधिकरण्यात् जीवशरीरं परं ब्रह्मैव जीवशब्देनाभिधीयते; यथा तत्तेज ऐक्षत (छा.6.2.3) तदपोऽसृजत (छां.6.2.3) ता आप ऐक्षन्त (छां.6.2.3) ता अन्नमसृजन्त
(छां.6.2.3) इति तेज: प्रभृतिशरीरकं परमेव ब्रह्माभिधीयते। अतो जीवसमष्टिभूतहिरण्यगर्भशरीरकस्य
परस्यैव ब्रह्मण: कर्म नामरूपव्याकरणम्। एवं च प्रविश्य नामरूपे व्याकरवाणि (छा.6.3.2) इति
प्रविशतिरुत्तमपुरुषश्चाक्लिष्टौ मुख्यार्थावेव भवत:। प्रवेशव्याकरणयोस्समानकर्तृकत्वमप्युपपद्यते। चतुर्मुखशरीरकस्य परस्यैव ब्रह्मण: कर्म देवादिविचित्रसृष्टिरिति चतुर्मुखकर्तृकसृष्टिप्रकरणे नामरूपव्याक्रियोपदेश- श्चोपपद्यते। अत: सेयं देवता (छा.6.3.2) इत्यादिवाक्यस्यायमर्थ: - इमा:
- तेजोऽबन्नरूपास्तिस्रो देवता अनेन जीवेन - जीवसमष्टिविशिष्टेनाऽत्मनाऽनुप्रविश्य नामरूपे
व्याकरवाणि - देवादिविचित्रसृष्टिं तन्नामधेयानि च करवाणि। तदर्थमन्योन्यसंसर्गमप्राप्तानामेषां तेजोबन्नानां विशेषसृष्ट्यसमर्थानां तत्सामर्थ्यायैकैकां त्रिवृतं त्रिवृतं करवाणि - इति। अत: परस्यैव ब्रह्मण: कर्मेदं नामरूपव्याकरणम्।।17।।
अथ स्यात् नामरूपव्याकरणस्य त्रिवृत्करणेनैककर्तृकत्वात्परमात्मकर्तृकमिति न शक्यते वक्तुम्, त्रिवृत्करणस्यापि जीवकर्तृकत्वसम्भवात्। अण्डसृष्ट्युत्तरकालं हि चतुर्मुखसृष्टजीवेषु त्रिवृत्करणप्रकार
उपदिश्यते - यथा तु खलु सोम्येमास्तिस्रो देवता: पुरुषं प्राप्य त्रिवृत्त्रिवृदेकैका भवति तन्मे विजानाहीति (छा.6.4.7) अन्नमशितं त्रेधा विधीयते तस्य य: स्थविष्ठो भागस्तत्पुरीषं भवति यो मध्यमस्तन्मांसं योऽणिष्ठ: तन्मन: (छा.6.5.1) इत्यादिना । तथा पूर्वस्मिन्नपि वाक्ये यदग्ने
रोहितं  रूपं  तेजसस्तद्रूपं  यच्छुक्लं  तदपां  यत्कृष्णं  तदन्नस्य  (छां.6.5.1)  इत्यादिना
चतुर्मुखसृष्टाग्न्यादित्यचन्द्रविद्युत्सु त्रिवृत्करणं प्रदर्श्यते। नामरूपव्याकरणोत्तरकालं च त्रिवृत्करणं
श्रूयते। सेयं देवता, इमास्तिस्रो देवता: अनेन जीवेनाऽत्मनाऽनुप्रविश्य नामरूपे व्याकरोत्तासां त्रिवृतंत्रिवृतमेकैकामकरोत् (छा.6.3.4) इति । तत्राह।।
MARKER: sutram beginning
overall_sutram_no:286
sutram_text:मांसादि भौमं यथाशब्दमितरयोश्च
sutram_index_string:2-4-18
286.        मांसादि भौमं यथाशब्दमितरयोश्च ।। 2-4-18 ।।
यदुक्तमण्डसृष्ट्युत्तरकालं चतुर्मुखसृष्टदेवतादिविषयोऽयं तासां त्रिवृतं त्रिवृतमेकैकामकरोत् (छा.6.3.2)
इति त्रिवृत्करणोपदेश इति; तन्नोपपद्यते, अन्नमशितं त्रेधा विधीयते (छा.6.5.1) इत्यत्र मांसमनसो:
पुरीषादणुत्वेनाणीयस्त्वेन च व्यपदिष्टयो: कारणानुविधायित्वेनाप्यतैजसत्व-प्रसङ्गात् आप: पीता:
(छा.6.5.2) इत्यत्रापि मूत्रप्राणयो: स्थविष्ठाणीयसो: पार्थिवत्वतैजसत्वप्रसङ्गाच्च। न चैवमिष्यते;
मांसादि भौममिष्यते - पुरीषवन्मांसमनसी अपि भौमे - पार्थिवे इष्येते अन्नमशितं त्रेधा (छा.6.5.2)
इति प्रक्रमात्। यथाशब्दमितरयोश्च - इतरयोरपि आप:पीता: (छां.6.5.2) तेजोऽशितम् (छां.6.5.2)
इति पर्याययोर्यथाशब्दं विकारा इष्यन्ते। आप: पीतास्त्रेधा विधीयन्ते (छां.6.5.2) इत्यपामेव त्रेधा
परिणाम: शब्दात्प्रतीयते; तथा तेजोऽशितं त्रेधा विधीयते (छां.6.5.2) इत्यपि तेजस एव त्रेधा
परिणाम: शब्दात्प्रतीयते; अत: पुरीषमांसमनांसि पृथिवीविकारा:, मूत्रलोहितप्राणा: अब्विकारा:,
अस्थिमज्जावाचस्तेजोविकारा इति प्रतिपत्तव्यम्; अन्नमयं हि सोम्य मन:, आपोमय: प्राणस्तेजोमयी
वाक् (छां.6.5.2) इति वाक्यशेषाविरोधाच्च। अत: तासां त्रिवृतं त्रिवृतमेकैकामकरोत् (छा.6.3.4)
इत्युक्तस्त्रिवृत्करणप्रकार: अन्नमशितम् (छां.6.5.2) इत्यादिना न प्रदर्श्यते । तथा सति मन:
प्राणवाचां त्रयाणामप्यणीयस्त्वेन तैजसत्वात् अन्नमयं हि सोम्य मन: (छां.6.5.2) इत्यादिर्विरुध्यते।
प्रागेव त्रिवृत्कृतानां पृथिव्यादीनां पुरुषं प्राप्तानाम् अन्नमशितम् (छां.6.5.2) इत्यादिनैकैकस्य त्रेधा
परिणाम उच्यते। अण्डसृष्टे: प्रागेव च तेजोबन्नानां त्रिवृत्करणेन भवितव्यम्, अत्रिवृत्कृतानां तेषां कार्यारम्भासामर्थ्यात्। अन्योन्यसंयुक्तानामेव हि कार्यारम्भसामर्थ्यम्; तदेव च त्रिवृत्करणम्। तथा च स्मर्यते नानावीर्या: पृथग्भूतास्ततस्ते संहतिं विना। नाशक्नुवन् प्रजास्स्रष्टुमसमागम्य कृत्स्नश:।। समेत्यान्योन्यसंयोगं परस्परसमाश्रया:। महदाद्या विशेषान्ता ह्यण्डमुत्पादयन्ति ते (वि.पु.1.2.52)
इति। अत एव च अनेन जीवेनाऽत्मनाऽनुप्रविश्य नामरूपे व्याकरोत् तासां त्रिवृतं त्रिवृतमेकैकामकरोत्
(छा.6.3.4) इति पाठक्रमोऽर्थक्रमेण बाध्यते । अण्डान्तर्वर्तिष्वग्न्यादित्यादिषु त्रिवृत्करणप्रदर्शनं
श्वेतकेतोश्शुश्रुषोरण्डान्तर्वर्तित्वेन; तस्य बहिष्ठवस्तुषु त्रिवृत्करणप्रदर्शनायोगात् त्रिवृत्कृतानां कार्येषु
अग्न्यादित्यादिषु क्रियते ।।18।।
स्यादेतत्; अन्नमशितम् (छा.6.5.1) आप: पीता: (छां.6.5.2) तेजोऽशितम् (छां.6.5.3)
इति त्रिवृत्कृतानामन्नादीनामेकैकस्य तेजोबन्नात्मकत्वेन त्रिरूपस्य कथमन्नमापस्तेज इत्येकैकरूपेण
व्यपदेश उपपद्यत इति; तत्राह -
MARKER: sutram beginning
overall_sutram_no:287
sutram_text:वैशेष्यात्तु तद्वादस्तद्वाद:
sutram_index_string:2-4-19
287.        वैशेष्यात्तु तद्वादस्तद्वाद: ।। 2-4-19 ।।
वैशेष्यं - विशेषभाव: । त्रिवृत्करणेन त्रिरूपेऽप्येकैकस्मिन्नन्नाद्याधिक्यात्तत्र तत्रान्नादिवाद:। द्विरुक्तिरध्यायसमाप्तिं द्योतयति ।।19।।
इति श्रीशारीरकमीमांसाभाष्ये संज्ञामूर्ति ग्ख़्प्त्यधिकरणम्।। 8 ।।
MARKER: adhikaranam end
इति श्रीभगवद्रामानुजविरचिते श्रीशारीरकमीमांसाभाष्ये द्वितीयस्याध्यायस्य चतुर्थ: पाद:।। 4।।
MARKER: adhikaranam beginning
श्रीशारीरकमीमांसाभाष्ये तदन्तरप्रतिपत्त्यिधकरणम्।। 1 ।।
श्रीभगवद्रामानुजविरचिते श्रीशारीरकमीमांसाभाष्ये तृतीयाध्याये - प्रथम:पाद: तदन्तरप्रतिपत्त्यिधकरणम्।।
MARKER: sutram beginning
overall_sutram_no:288
sutram_text:तदन्तरप्रतिपत्तौ रंहति संपरिष्वक्त: प्रश्ननिरूपणाभ्याम्
sutram_index_string:3-1-1
288.        तदन्तरप्रतिपत्तौ रंहति संपरिष्वक्त: प्रश्ननिरूपणाभ्याम् ।। 3-1-1 ।।
अतिक्रान्ताध्यायद्वयेन निखिलजगदेककारणं निरस्तनिखिलदोष - गन्धमपरिमितोदारगुणसागरं सकलेतरविलक्षणं परं ब्रह्म मुमुक्षुभिरुपास्यतया वेदान्ता: प्रतिपादयन्तीत्ययमर्थ: स्मृतिन्याय- विरोधिपरिहारपरपक्षप्रतिक्षेपवेदान्तवाक्यपरस्परविरोधपरिहाररूपकार्यस्वरूपसंशोधनै: तद्दुर्धर्षणत्वहेतुभिस्सह स्थापित:;  अतोऽध्यायद्वयेन  ब्रह्मस्वरूपं  प्रतिपादितम् ।  उत्तरेणेदानीं  तत्प्राप्त्युपायैस्सह
प्राप्तिप्रकारश्चिन्तयितुमिष्यते ।  तत्र  तृतीयाध्याये  उपायभूतोपासनविषया  चिन्ता  वर्तते।
उपासनारम्भाभ्यर्हितोपायश्च प्राप्यवस्तुव्यतिरिक्तवैतृष्ण्यम्, प्राप्यतृष्णा चेति;        तत्सिद्ध्यर्थं जीवस्य
लोकान्तरेषु सञ्चरतो जाग्रतस्स्वपतस्सुषुप्तस्य मूर्च्छतश्च दोषा:, परस्य च ब्रह्मणस्तद्रहितता,
कल्याणगुणाकरत्वं च प्रथमद्वितीययो: पादयो: प्रतिपाद्यन्ते ।
तत्र देहाद्देहान्तरं गच्छन्नयं जीवो देहान्तरारम्भहेतुभिर्भूतसूक्ष्मैस्सम्परिष्वक्त एव गच्छति, उत नेति चिन्तायां - यत्र यत्र जीवो याति; तत्र तत्र भूतसूक्ष्माणां सुलभत्वादसम्परिष्वक्तो यातीति प्राप्तम्।
पश्चादपि पूर्वपक्षबीजान्युपन्यस्य निरसिष्यति।।
सिद्धान्त:
तत्र सिद्धान्तमाह - तदन्तरप्रतिपत्तौ रंहति सम्परिष्वक्त:- इति। संज्ञामूर्ति        प्ति:        (ब्र.सू. 2.4.17) इति मूर्तिशब्देन देह: प्रस्तुत:; स तच्छब्देन परामृश्यते । तदन्तरप्रतिपत्तौ - देहान्तरगमने
भूतसूक्ष्मैस्सम्परिष्वक्तो जीवो रंहति - गच्छतीत्यर्थ:। कुत:? प्रश्ननिरूपणाभ्यां - प्रश्नप्रतिवचनाभ्याम्।
पञ्चाग्निविद्यायामेवं प्रश्नप्रतिवचने आम्नायेते - श्वेतकेतुं किलारुणेयं पाञ्चाल: प्रवाहण: कर्मिणां गन्तव्यदेशं, पुनरावृत्तिप्रकारं, देवयानपितृयाणपथव्यावर्तने, अमुष्य लोकस्याप्राप्तारं च वेत्थेति पृष्ट्वेदमपि
पप्रच्छ - वेत्थ यथा पञ्चम्यामाहुतावाप: पुरुषवचसो        भवन्ति (छां. 5.3.3) इति। तत इमं
पश्चिमं प्रश्नं प्रतिब्रुवंश्च द्युलोकमग्नित्वेन रूपयित्वा        तस्मिन्नेतस्मिन्नग्नौ देवा: श्रद्धां जुह्वति तस्या आहुतेस्सोमो राजा सम्भवति (छा.5.4.2) इत्यादिना - देवाख्या: जीवस्य प्राणा:
अग्नित्वेन रूपिते द्युलोके श्रद्धाख्यं वस्तु प्रक्षिपन्ति; सा च श्रद्धा सोमराजाख्यामृतमयदेहरूपेण
परिणमते; तं चामृतमयं देहं त एव प्राणा: पर्जन्येऽग्नित्वेन रूपिते प्रक्षिपन्ति; स च देहस्तत्र प्रक्षिप्तो
वर्षं भवति; तच्च वर्षं त एव प्राणा: पृथिव्यामग्नित्वरूपितायां प्रक्षिपन्ति; तच्च तत्र प्रक्षिप्तमन्नं
भवति; तच्चान्नं त एव पुरुषेऽग्नित्वरूपिते प्रक्षिपन्ति; तच्च तत्र रेतो भवति; तच्च त एव योषायामग्नित्वरूपितायां प्रक्षिपन्ति; तच्च तत्र प्रक्षिप्तं गर्भो भवतीत्युक्त्वा आह -        इति तु
पञ्चम्यामाहुतावाप: पुरुषवचसो        भवन्ति (छा.5.9.1) इति । एवं पञ्चम्यामाहुतौ हुतायामाप:
पुरुषशब्दाभिलप्या भवन्तीत्यर्थ:। एवमुक्ते पूर्वास्वप्याहुतिष्वनुवर्तमानानामेवापां सूक्ष्मरूपाणामिदानीं पुरुषाकारत्वं
भवतीत्युक्तं भवति। अत एवं प्रश्नप्रतिवचनाभ्यां देहहेतुभूतैर्भूतसूक्ष्मैस्सह तत्र तत्रयातीति गम्यते।।1।।
ननु        आप: पुरुषवचस: (छा.5.9.1) इत्युक्ते अपां पुरुषाकारपरिणामप्रतीतेर्गच्छता जीवेन तासामेव परिष्वङ्ग: प्रतीयते; अत: कथं सर्वेषां भूतसूक्ष्माणां परिष्वङ्ग इति; तत्राह -
MARKER: sutram beginning
overall_sutram_no:289
sutram_text:त्र्यात्मकत्वात्तु भूयस्त्वात्
sutram_index_string:3-1-2
289.        त्र्यात्मकत्वात्तु भूयस्त्वात् ।। 3-1-2 ।।
तुशब्दश्चोद्यं व्यावर्तयति। देहारम्भकाणामपां केवलानां न देहारम्भसम्भव: देहाद्यारम्भाय हि तासां त्रिवृतं त्रिवृतमेकैकामकरोत् (छा.6.3.3) इति त्रिवृत्करणम्। केवलानामपां श्रवणं तु तासां
भूयस्त्वात्। देहे च लोहितादिभूयस्त्वेनारम्भकेष्वपां भूयस्त्वं गम्यते।।2।।
MARKER: sutram beginning
overall_sutram_no:290
sutram_text:प्राणगतेश्च
sutram_index_string:3-1-3
290.        प्राणगतेश्च।। 3-1-3 ।।
इतश्च भूतसूक्ष्मपरिष्वक्तस्य गमनमिति गम्यते। उत्क्रामति जीवे प्राणानां त्गदख़्नुगतिश्श्रूयते - तमुत्क्रामन्तं प्राणोऽनूत्क्रामति प्राणमनूत्क्रामन्तं सर्वे प्राणा अनूत्क्रामन्ति (बृृ. 6.4.2) इति। स्मर्यते च मनष्षष्ठानीन्द्रियाणि प्रकृतिस्थानि कर्षति। शरीरं यदवाप्नोति यच्चाप्युत्क्रामतीश्वर:
गृहीत्वैतानि संयाति वायुर्गन्धानिवाशयात् (भ.गी.15.7) इति। न च निराश्रयाणां गतिरुपपद्यत
इति तदाश्रयभूतानां भूतसूक्ष्माणामपि गतिरभ्युपगन्तव्या ।।3।।
MARKER: sutram beginning
overall_sutram_no:291
sutram_text:अग्न्यादिगतश्रुतेरिति चेन्न भाक्तत्वात्
sutram_index_string:3-1-4
291.        अग्न्यादिगतश्रुतेरिति चेन्न भाक्तत्वात् ।। 3-1-4 ।।
यत्रास्य पुरुषस्य मृतस्याग्निं वागप्येति, वातं प्राणश्चक्षुरादित्यम् (बृृ.5.2.13) इत्यादिना
प्राणानां जीवमरणकाले अग्न्यादिष्वप्ययश्रवणान्न तेषां जीवेन सह गमनमिति गतिश्रुतिरन्यथा नेयेति चेत् - न, भाक्तत्वात् अग्न्यादिष्वप्ययश्रवणस्य। कथं भाक्तत्वम्? ओषधीर्लोमानि वनस्पतीन् केशा: (बृृ.5.2.3) इत्यनपियद्भिर्लोमादिभिस्सह श्रवणात्। अतश्चक्षुराद्यप्ययश्रुतिरधिष्ठातृदेवतापक्रमणपरा
MARKER: sutram beginning
overall_sutram_no:292
sutram_text:प्रथमेऽश्रवणादिति चेन्न ता एव ह्युपपत्ते:
sutram_index_string:3-1-5
292.        प्रथमेऽश्रवणादिति चेन्न ता एव ह्युपपत्ते: ।। 3-1-5 ।।
यदुक्तमद्भिस्सूक्ष्माभिर्भूतान्तरसंसृष्टाभि: परिष्वक्तो जीवो गच्छतीति प्रश्नप्रतिवचनाभ्यामवगम्यत
इति; तन्नोपपद्यते, द्युलोकाग्निविषये प्रथमे होमे अपां होम्यत्वाश्रवणात्।        तस्मिन्नेतस्मिन्नग्नौ देवा:
श्रद्धां जुह्वति (छा.5.5.2) इति श्रद्धैव होम्यत्वेन श्रुता। श्रद्धा नाम जीवस्य मनोवृत्तिविशेषत्वेन
प्रसिद्धा । अतो नापस्तत्र होम्या इति चेत् - न, यत: ता: आप एव श्रद्धाशब्देन तत्राभिधीयन्ते; कुत:? प्रश्नप्रतिवचनोपपत्ते:। वेत्थ यथा पञ्चम्यामाहुतावाप: पुरुषवचसो भवन्ति (छां.5.3.3)
इति प्रश्नस्य प्रतिवनचोपक्रमे हि श्रद्धा द्युलोकाग्नौ होम्यत्वेन श्रुता; तत्र यदि श्रद्धाशब्देनापो नोच्येरन्; ततोऽन्यथा प्रश्नोऽन्यथा प्रतिवचनमित्यसङ्गतं स्यात्। इति तु पञ्चम्यामाहुतावाप: पुरुषवचस: (छा.5.9.1) इति प्रतिवचननिगमनं च श्रद्धाया अप्त्वमेव सूचयति।  वेत्थ यथा (छा. 5-3-3)
इति हि प्रश्नगत: प्रकार:  इति तु पञ्चम्याम् (छां.5.3.3) इतीतिशब्देन परिहारे निगम्यते।
श्रद्धासोमराजवर्षान्नरेतोगर्भरूपेणापां परिणाममुक्त्वा ह्येवमाप: पुरुषवचस इति निगम्यते। श्रद्धाशब्दस्य चाप्सु वैदिकप्रयोगो दृश्यते - अप: प्रणयति श्रद्धा वा आप: इति। श्रद्धां जुह्वति (तै.ब्रा.2.4.33)  तथा  आहुतेस्सोमो राजा  सम्भवति  (छां.5.4.2)  इति  सोमाकारेण
परिणामश्चापामेवोपपद्यते। अतो भूतान्तरसंसृष्टाभिरद्भिस्सम्परिष्वक्तो जीवो रंहतीत्युपपन्नम् ।।5।।
MARKER: sutram beginning
overall_sutram_no:293
sutram_text:अश्रुतत्वादिति चेन्नेष्टादिकारिणां प्रतीते:
sutram_index_string:3-1-6
293.        अश्रुतत्वादिति चेन्नेष्टादिकारिणां प्रतीते: ।। 3-1-6 ।।
यत्पुनरुक्तमद्भिस्संपरिष्वक्तो जीवो यातीत्ययमर्थ एतस्माद्वाक्यादवगम्यत इति; तन्नोपपद्यते,
अस्मिन्वाक्ये जीवस्याश्रवणात् । अत्र हि श्रद्धादय एवावस्थाविशेषा होम्यत्वेन श्रुता:; न तु जीवस्तत्परिष्वक्त        इति        चेत्  -        तन्न,        इष्टादिकारिणां प्रतीते: -        अस्मिन्नेव        वाक्ये ह्युत्तरत्र
ब्रह्मज्ञानविधुरेष्टापूर्तदत्तकारिणो द्युलोकं प्राप्य सोमराजानो        भवन्ति; पुण्यकर्मावसाने च पुनरागत्य गर्भं प्राप्नुवन्तीत्युच्यते        अथ य इमे ग्रामे इष्टापूर्ते दत्तमित्युपासते ते धूममभिसम्भवन्ति
(छा.5.10.3) इत्यारभ्य पितृलोकादाकाशमाकाशाच्चन्द्रमसमेष सोमो राजा तद्देवानामन्नं तं देवा
भक्षयन्ति (छां.5.10.3)        तस्मिन्यावत्सम्पातमुषित्वाऽथैतमेवाध्वानं पुनर्निवर्तन्ते (छां.5.10.3)
यो यो ह्यन्नमत्ति यो रेतस्सिञ्चति तद्भूय एव भवति (छां.5.10.3) इति । अत्रापि द्युलोकाग्नौ
श्रद्धां जुह्वति तस्या आहुतेस्सोमो राजा सम्भवति इति तदेकार्थत्वाछ्रद्धावस्थदेहविशिष्टस्सोमरूपदेहविशिष्टो
भवतीत्युक्तमिति गम्यते। देहस्य जीवविशेषणतैकस्वरूपस्य वाचक: शब्दो विशेष्ये जीव एव
पर्यवस्यति; अतस्सम्परिष्वक्तो जीवो यातीत्युपपद्यते।।6।।
ननु च        तं देवा भक्षयन्ति (छां.5.1.-3) इति देवैर्भक्ष्यमाणत्ववचनात्        सोमो राजा
(छां.5.10.3) इति न जीव उच्यते, जीवस्यानदनीयत्वात्; तत्राह
MARKER: sutram beginning
overall_sutram_no:294
sutram_text:भाक्तं वाऽनात्मवित्वात्तथा हि दर्शयति
sutram_index_string:3-1-7
294.        भाक्तं वाऽनात्मवित्वात्तथा हि दर्शयति ।। 3-1-7 ।।
वाशब्दश्चोद्यं व्यावर्तयति। इष्टादिकारिणोऽनात्मवित्त्वात्स देवानां भोगोपकरणत्वेन इहामुत्र च
वर्तते। इहेष्टादिना तदाराधनं कुर्वन्नुपकरोति; आराधनप्रीतैर्देवैर्दत्तममुं लोकं प्राप्य तत्र तत्समानभोगस्तदुपकरणं
भवति । यथा पशुरेवं स देवानाम् (बृृ.3.4.10) इत्यनात्मविदो देवानामुपकरणत्वं दर्शयति श्रुति:
। स्मृतिरप्यात्मविदां ब्रह्मप्राप्तिमनात्मविदां च देवभोग्यत्वं दर्शयति देवान् देवयजो यान्ति मद्भक्ता यान्ति मामपि (गी.7-23) इति। अतो जीवस्य देवानां भोगोपकरणत्वाभिप्रायमन्नत्वेन भक्ष्यत्ववचनम्;
अतस्तद्भाक्तम्। तेन तृप्तिरेव च देवानां भक्षणमिति श्रूयते न वै देवा अश्नन्ति न पिबन्ति एतदेवामृतं दृष्ट्वा तृप्यन्ति (छा.3.6.1) इति। तस्माद्भूतसूक्ष्मैस्सम्परिष्वक्तो जीवो रंहतीति सिद्धम्।।7।।
इति श्रीशारीरकमीमांसाभाष्ये तदन्तरप्रतिपत्त्यधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये कृतात्ययाधिकरणम्।।2।।
MARKER: sutram beginning
overall_sutram_no:295
sutram_text:कृतात्ययेऽनुशयवान्दृष्टस्मृतिभ्यां यथेतमनेवं च
sutram_index_string:3-1-8
295.        कृतात्ययेऽनुशयवान्दृष्टस्मृतिभ्यां यथेतमनेवं च ।। 3-1-8 ।।
केवलेष्टापूर्तदत्तकारिणां धूमादिना पितृयाणेन पथा गमनं कर्मफलावसाने पुनरावर्तनं चाम्नातं यावत्सम्पातमुषित्वाऽथैतमेवाध्वानं पुनिर्निवर्तन्ते (छा.5.10.3) इति । तत्र प्रत्यवरोहन् जीव: किमनुशयवान् प्रत्यवरोहति, उत नेति संशय्यते । किं युक्तम्? कर्मण: कृत्स्नस्योपभुक्तत्वात् नानुशयवानिति प्राप्तम् । अनुशयो ह्युपभुक्तशिष्टं कर्म। तच्च कृत्स्नफलोपभोगे सति नावशिष्यते । यावत्सम्पातमुषित्वा (छा.5.10.4) इति वचनात् कृत्स्नोपभोगश्च ज्ञायते । सम्पतन्त्यनेन स्वर्गं
लोकमिति सम्पात: कर्मोच्यते। श्रुत्यन्तरं च        प्राप्यान्तं कर्मणस्तस्य यत्किञ्चेह करोत्ययम् ।
तस्माल्लोकात्पुनरेत्यस्मै लोकाय कर्मणे (बृृ.6.4.6) इति।।
सिद्धान्त:
एवं प्राप्तेऽभिधीयते - अनुशयवान् प्रत्यवरोहति - इति। कुत:? दृष्टस्मृतिभ्याम् -
श्रुतिस्मृतिभ्यामित्यर्थ:। श्रुतिस्तावत् - तद्य इह रमणीयचरणा अभ्याशो ह यत्ते रमणीयां योनिमापद्येरन् ब्राह्मणयोनिं क्षत्रिययोनिं वैश्ययोनिं वा अथ य इह कपूयचरणा अभ्याशो ह यत्ते कपूयां योनिमापद्येरन् श्वयोनिं वा सूकरयोनिं वा चण्डलायोनिं वा (छा.5.10.7) इति
प्रत्यवरूढान् प्रति श्रूयते। अमुष्माल्लोकात्प्रत्यवरूढेषु रमणीयकर्माणो रमणीयां ब्राह्मणादियोनिं
प्रतिपद्यन्ते; कपूयचरणा: - कुत्सितकर्माण: कुत्सितां श्वसूकरचण्डलादियोनिं प्रतिपद्यन्त इति प्रत्यवरूढानां
पुण्यपापकर्मयोगं दर्शयति । स्मृतिरपि        वर्णा आश्रमाश्च स्वकर्मनिष्ठा: प्रेत्य कर्मफलमनुभूय तत:
शेषेण विशिष्टदेशजातिकुलरूपायुश्श्रुतवित्तवृत्तसुखमेधसो जन्म प्रतिपद्यन्ते विष्वञ्चो विपरीता नश्यन्ति (गौतम.2.11.12,13) इति । तथा तत: परिवृत्तौ कर्मफलशेषेण जातिं रूपं वर्णं बलं
मेधां प्रज्ञां द्रव्याणि धर्मानुष्ठानमिति प्रतिपद्यन्ते तच्चक्रवदुभयोर्लोकयोस्सुख एव वर्तते (आपस्तम्ब.2.1.2,3) इति । यावत्सम्पातम् (छा.5.10.7) इति फलदानप्रवृत्तकर्मविशेषविषयम्; यत्किंचेह करोत्ययम् (बृृ.6.4.6) इतीदमपि तद्विषयमेव । अभुक्तफलानामकृतप्रायश्चित्तानां च कर्मणां कर्मान्तरफलानुभवान्नाशोऽप्यनुपपन्न:। अतोऽमुं लोकं गतास्सानुशया एव यथेतमनेवं च
पुनर्निवर्तन्ते - आरोहणप्रकारेण प्रकारान्तरेण च पुनर्निवर्तन्त इत्यर्थ: । आरोहणं हि धूमरात्र्यपरपक्षदक्षिणायनषण्मासपितृलोकाकाशचन्द्रक्रमेण। अवरोहणं तु चन्द्रमस: स्थानादाकाश-
वायुधूमाभ्रमेघक्रमेण। तत्राकाशावरोहणाद्यथेतम्; वाय्वादिप्राप्ते: पितृलोकाद्यप्राप्तेश्चानेवम् ।।8।।
MARKER: sutram beginning
overall_sutram_no:296
sutram_text:चरणादिति चेन्न तदुपलक्षणार्थेति कार्ष्णाजिनि:
sutram_index_string:3-1-9
296.        चरणादिति चेन्न तदुपलक्षणार्थेति कार्ष्णाजिनि:।। 3-1-9 ।।
रमणीयचरणा:  (छा.5.10.7)        कपूयचरणा:  (छां.5.10.7)  इति  न  चरणशब्देन
पुण्यपापरूपं कर्माभिधीयते, चरणशब्दस्य लोकवेदयोराचारे प्रसिद्धे: । लौकिका: खलु चरणमाचार:
शीलं  वृत्तमिति  पर्यायानभिमन्यते  ।  वेदे  च  यान्यनवद्यानि  कर्माणि  तानि  सेवितव्यानि
(तै.शि.11.2) यान्यस्माकं सुचरितानि तानि त्वयोपास्यानि (तै.शि. 11.2) इति चरणकर्मणी भेदेन
व्यपदिश्येते, अत: चरणात् - शीलात् योनिविशेषप्राप्ति:, नानुशयादिति चेत् - तन्न, चरणश्रुति: कर्मोपलक्षणार्थेति कार्ष्णाजिनिराचार्यो मन्यते, केवलादाचारात्सुखदु:खप्राप्त्यसम्भवात्। सुखदु:खे हि
पुण्यपापरूपकर्मफले।।9।।
MARKER: sutram beginning
overall_sutram_no:297
sutram_text:आनर्थक्यमिति चेन्न तदपेक्षत्वात्
sutram_index_string:3-1-10
297.        आनर्थक्यमिति चेन्न तदपेक्षत्वात् ।। 3-1-10 ।।
एवं तर्ह्यफलत्वादाचारस्य स्मृतिविहितस्यानर्थक्यमेवेति चेत् - तन्न तदपेक्षत्वात्पुण्यस्य कर्मण:।
आचारवत एव पुण्यकर्मस्वधिकार: -        सन्ध्याहीनोऽशुचिर्नित्यमनर्हस्सर्वकर्मसु (दक्ष.स्मृ. 2-22)
आचारहीनं न पुनन्ति वेदा: इत्यादिवचनेभ्य:। अतश्चरणश्रुति: कर्मोपलक्षणार्थेति कार्ष्णाजिनेरभिप्राय:
MARKER: sutram beginning
overall_sutram_no:298
sutram_text:सुकृतदुष्कृते एवेति तु बादरि:
sutram_index_string:3-1-11
298.        सुकृतदुष्कृते एवेति तु बादरि: ।। 3-1-11 ।।
पुण्यं कर्माचरति, पापं        कर्माचरति इति कर्मणि चरते: प्रयोगात् पृथङ्निर्देशस्य च
प्रत्यक्षश्रुतिसिद्धाचारानुमितश्रुतिसिद्धविषयत्वेन गोबलीवर्दन्यायेनोपपत्ते:। मुख्ये सम्भवति न लक्षणा न्याय्येति सुकृतदुष्कृते एव चरणशब्दाभिधेये; इति बादरिराचार्यो मन्यते । अत्र बादरिमतमेव स्वमतम्;
आचारानुमितश्रुतिविहितसन्ध्यावन्दनादे: कर्मान्तराधिकारसम्पादनं फलमिति तु स्वीकृतम्। अतस्सानुशया एव प्रत्यवरोहन्ति।। 11।।
इति श्रीशारीरकमीमांसाभाष्ये कृतात्ययाधिकरणम्।। 2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये        अनिष्टादिकार्यधिकरणम्।।3।।
MARKER: sutram beginning
overall_sutram_no:299
sutram_text:अनिष्टादिकारिणामपि च श्रुतम्
sutram_index_string:3-1-12
299.        अनिष्टादिकारिणामपि च श्रुतम् ।। 3-1-12 ।।
केवलेष्टापूर्तदत्तकारिणश्चन्द्रमसं गत्वा सानुशया एव निवर्तन्त इत्युक्तम्; इदानीमनिष्टादिकारिणोऽपि चन्द्रमसं गच्छन्ति, नेति चिन्त्यते । ये विहितं न कुर्वन्ति, निषिद्धं च कुर्वन्ति, त उभयेऽपि
पापकर्माणोऽनिष्टादिकारिण: । किं युक्तम्? तेऽपि चन्द्रमसं गच्छन्तीति, कुत:? तेषामपि हि तद्गमनं
श्रुतं - ये वै केचास्माल्लोकात्प्रयन्ति चन्द्रमसमेव ते सर्वे गच्छन्ति (कौषी.1.2) इत्यविशेषेण सर्वेषामेव गतिश्रवणात्।।12।।
एवं तर्हि सुकृतदुष्कृतकारिणोरुभयोरप्यविशिष्टैव गतिस्स्यात्; नेत्याह -
MARKER: sutram beginning
overall_sutram_no:300
sutram_text:संयमने त्वनुभूयेतरेषामारोहावरोहौ तद्गतिदर्शनात्
sutram_index_string:3-1-13
300.        संयमने त्वनुभूयेतरेषामारोहावरोहौ तद्गतिदर्शनात् ।। 3-1-13 ।।
तु शब्दश्शङ्कां व्यावर्तयति; इतरेषाम् अनिष्टादिकारिणां चन्द्रारोहावरोहौ संयमने - यमशासने तत्प्रयुक्तयातना अनुभूयैव, नान्यथा; कुत:? तद्गतिदर्शनात् - दृश्यते हि पापकर्मणां यमवश्यतया तद्गमनम् अयं लोको नास्ति न पर इतिमानी पुन:पुनर्वशमापद्यते मे (कठ.1- 2- 6) वैवस्वतं सङ्गमनं जनानां यमं राजानम् (तै.आरण्.2.1) इत्यादिषु।।3।।
MARKER: sutram beginning
overall_sutram_no:301
sutram_text:स्मरन्ति च
sutram_index_string:3-1-14
301.        स्मरन्ति च ।।3-1-14।।
स्मरन्ति च सर्वेषां यमवश्यतां पराशरादय:        सर्वे चैते वशं यान्ति यमस्य भगवन्किल
(वि.पु 3-7-5) इत्यादिषु।।14।।
MARKER: sutram beginning
overall_sutram_no:302
sutram_text:अपि सप्त
sutram_index_string:3-1-15
302.        अपि सप्त।। 3-1-15 ।।
पापकर्मणां गन्तव्यत्वेन रौरवादीन् सप्त नरकानपि स्मरन्ति।।15।। ननु सप्तसु लोकेषु गच्छतां कथं यमसदनप्राप्ति:, अत आह -
MARKER: sutram beginning
overall_sutram_no:303
sutram_text:तत्रापि तद्व्यापारादविरोध:
sutram_index_string:3-1-16
303.        तत्रापि तद्व्यापारादविरोध: ।। 3-1-16 ।।
तेष्वपि सप्तसु यमाज्ञयैव गमनादविरोध: । अतोऽनिष्टादिकारिणामपि यमलोकं प्राप्य स्वकर्मानुरूपं यातनाश्चानुभूय पश्चाच्चन्द्रारोहावरोहौ स्त: ।।16।।
सिद्धान्त:
इति प्राप्त उच्यते -
MARKER: sutram beginning
overall_sutram_no:304
sutram_text:विद्याकर्मणोरिति तु प्रकृतत्वात्
sutram_index_string:3-1-17
304.        विद्याकर्मणोरिति तु प्रकृतत्वात् ।। 3-1-17 ।।
तु शब्द: पक्षव्यावृत्त्यर्थ:। अनिष्टादिकारिणामपि चन्द्रप्राप्तिरस्तीत्येतन्नोपपद्यते; कुत:? विद्याकर्मणोरिति विद्याकर्मणो: फलभोगार्थत्वाद्देवयानपितृयाणयो:। एतदुक्तं भवति - अनिष्टादिकारिणां यथा विद्याविधुरत्वाद्देवयानेन पथा गमनं न सम्भवति; तद्वदेवेष्टापूर्तदत्तविधुरत्वात्पितृयाणेन चन्द्रगमनमपि न सम्भवति - इति । देवयानपितृयाणयो: विद्याविषयत्वं पुण्यकर्मविषयत्वं च कथमवगम्यत इति चेत्
-        प्रकृतत्वात्तयो:। प्रकृता हि देवयाने विद्या, पितृयाणे च कर्म तद्य इत्थं विदुर्ये चेमेऽरण्ये श्रद्धा तप इत्युपासते (छा.5.10.1) इत्युक्त्वा तेऽर्चिषमभिसम्भवन्त्यर्चिषोऽह: (छा.5.10.1) इत्यादिना देवयानवचनात्, अथ य इमे ग्राम इष्टापूर्ते दत्तमित्युपासते (छां.5.10.3) इत्युक्त्वा ते धूममभिसम्भवन्ति (छा.5.10.3) इत्यादिना पितृयाणवचनाच्च ये वै के चास्माल्लोकात्प्रयन्ति चन्द्रमसमेव ते सर्वे गच्छन्ति (कौषी.1.2) इत्येतदपि वचनं  य इष्टादिकारिण: ते सर्वे इति
परिणेयम् ।।
ननु पापकर्मणां चन्द्रगमनाभावे पञ्चमाहुत्यसम्भवाच्छरीरारम्भ एव नोपपद्यते; पञ्चम्यामाहुतावाप:
पुरुषवचसो भवन्ति (छा.5.9.1) इति हि शरीराम्भश्श्रूयते, सा चाहुतिश्चन्द्रप्राप्तिपूर्विकेति दर्शितम्;
अतश्शरीरारम्भायैव तेषामपि चन्द्रारोहावरोहाववश्याभ्युपेत्यावित्यत आह -
MARKER: sutram beginning
overall_sutram_no:305
sutram_text:न तृतीये तथोपलब्धे:
sutram_index_string:3-1-18
305.        न तृतीये तथोपलब्धे: ।। 3-1-18 ।।
तृतीयस्थानस्य शरीरारम्भाय न पञ्चमाहुत्यपेक्षा; कुत:? तथोपलब्धे: - तृतीयस्थानशब्देन केवलपापकर्माण उच्यन्ते, तेषां देहारम्भे पञ्चमाहुत्यनपेक्षत्वमुपलभ्यते वेत्थ यथा केनासौ लोको
न संपूर्यते (छा.5.3.3) इत्यस्य प्रश्नस्य प्रतिवचने अथैतयो: पथोर्न कतरेण च तानीमानि क्षुद्राण्यसकृदावर्तीनि भूतानि  भवन्ति जायस्व म्रियस्वेत्येतत्तृतीयं स्थानं तेनासौ लोको न संपूर्यते (छा.5.10.8) इति तृतीयस्थानस्य द्युलोकारोहावरोहाभावेन द्युलोकासंपूर्तिवचनादस्य तृतीयस्थानस्य
शरीरारम्भाय न पञ्चमाहुत्यपेक्षा ।  पञ्चम्यामाहुतौ (छा.6.3.1) इति चापां पञ्चमाग्निसम्बन्धस्य
पुरुषवचस्त्वहेतुत्वमात्रं प्रतिपादयति, नान्यन्निवारयति, अवधारणाश्रवणात् ।।18।।
MARKER: sutram beginning
overall_sutram_no:306
sutram_text:स्मर्यतेऽपि च लोके
sutram_index_string:3-1-19
306.        स्मर्यतेऽपि च लोके ।। 3-1-19 ।।
पुण्यकर्मणामपि केषाञ्चित्पञ्चमाहुत्यनपेक्षया देहारम्भो लोके स्मर्यते द्रौपदीधृष्टद्युम्नप्रभृतीनाम्।।19।।
MARKER: sutram beginning
overall_sutram_no:307
sutram_text:दर्शनाच्च
sutram_index_string:3-1-20
307.        दर्शनाच्च ।। 3-1-20 ।।
श्रुतावपि दृश्यते केषाञ्चित्पञ्चमाहुत्यनपेक्षया देहारम्भ:        तेषां खल्वेषां भूतानां त्रीण्येव
बीजानि        भवन्ति आण्डजं जीवजमुद्भिज्जम् (छां. 6.3.1) इति। एषूद्भिज्जस्वेदजयो: भूतयो:
पञ्चमाहुतिमन्तरेणोत्पत्तिर्दृश्यते।।20।।
ननु स्वेदजानामत्र न सङ्कीर्तनमस्ति        त्रीण्येव बीजानि (छां.6.3.1) इति वनचात्; तत्राह
MARKER: sutram beginning
overall_sutram_no:308
sutram_text:तृतीयशब्दावरोधस्संशोकजस्य
sutram_index_string:3-1-21
308.        तृतीयशब्दावरोधस्संशोकजस्य।। 3-1-21 ।।
संशोकजस्य        -        स्वेदजस्यापि        आण्डजं        जीवजमुद्भिज्जम्        (छा.6.3.1)        इत्यत्र
तृतीयेनोद्भिज्जशब्देनावरोध: संग्रहो विद्यत इत्यर्थ:; अत: केवलपापकर्मणां चन्द्रप्राप्तिर्न सम्भवति।।21।।
इति श्रीशारीरकमीमांसाभाष्ये अनिष्टादिकार्यधिकरणम् ।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये तत्स्वाभाव्यापत्त्यधिकरणम् ।।4।।
MARKER: sutram beginning
overall_sutram_no:309
sutram_text:तत्स्वाभाव्यापत्तिरुपपत्ते:
sutram_index_string:3-1-22
309.        तत्स्वाभाव्यापत्तिरुपपत्ते: ।। 3-1-22 ।।
इष्टादिकारिणो        भूतसूक्ष्मपरिष्वक्तास्सानुशयाश्चन्द्रमसोऽवरोहन्तीत्युक्तम्,        अवरोहप्रकारश्च
अथैतमेवाध्वानं पुनर्निवर्तन्ते यथेतमाकाशम् आकाशाद्वायु: वायुर्भूत्वा धूमो भवति धूमो
भूत्वाऽभ्रं भवति अभ्रं भूत्वा मेघो भवति, मेघो भूत्वा प्रवर्षति (छा.5.1.-5) इति वचनात् । यथेतमनेवञ्च इत्युक्तम्; तत्रास्याकाशादिप्रतिपत्तौ देवमनुष्यादिभाववदाकाशादिभाव:, उत तत्सादृश्यापत्तिमात्रमिति विशये श्रद्धावस्थस्य सोमभाववदविशेषादाकाशादिभाव: -
सिद्धान्त:
इति प्राप्ते तत्स्वाभाव्यापत्तिरेवेत्युच्यते। तत्स्वाभाव्यापत्ति:- तत्सादृश्यापत्तिरित्यर्थ:। कुत एतत्? उपपत्ते: सोमभावमनुष्यभावादौ हि सुखदु:खोपभोगाय तद्भाव:; अत्र त्वाकाशादौ सुखदु:खोपभोगाभावात्तद्भावानुपपत्तेस्तदापत्तिवचनं तत्संसर्गकृततत्सादृश्यापत्त्यभिप्रायम्।।22।।
इति श्रीशारीरकमीमांसाभाष्ये तत्स्वाभाव्यापत्त्यधिकरणम्।।4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये नातिचिराधिकरणम्।।7।।
MARKER: sutram beginning
overall_sutram_no:310
sutram_text:नातिचिरेण विशेषात्
sutram_index_string:3-1-23
310.        नातिचिरेण विशेषात् ।। 3-1-23 ।।
आकाशप्राप्तिप्रभृति यावद्व्रीह्यादिप्राप्ति किं तत्रतत्र नातिचिरं तिष्ठति, उतानियम इति विशये नियमहेत्वभावादनियम: -
सिद्धान्त:
इति प्राप्ते उच्यते- नातिचिरेण - इति। कुत:? विशेषात् - उत्तरत्र व्रीह्यादिप्राप्तौ अतो वै खलु दुर्निष्प्रपतरम् (छा।5-10-6) इति विशिष्य कृच्छ्रनिष्क्रमणत्वाभिधानात् पूर्वत्र ह्याकाशादिप्राप्तावचिरनिष्क्रमणं गम्यते। दुर्निष्प्रपतरमिति च्छान्दसस्तशब्दलोप:; दुर्निष्प्रपतरं - दु:खनिष्क्रमणतरमित्यर्थ:।।23।।
इति श्रीशारीरकमीमांसाभाष्ये नातिचिराधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अन्याधिष्ठिताधिकरणम् ।। 6।।
MARKER: sutram beginning
overall_sutram_no:311
sutram_text:अन्याधिष्ठिते पूर्ववदभिलापात्
sutram_index_string:3-1-24
311.        अन्याधिष्ठिते पूर्ववदभिलापात्।। 3-1-24 ।।
अवरोहन्तो जीवा: व्रीह्यादिभावेन जायन्त इति श्रूयते        मेघो भूत्वा प्रवर्षति त इह व्रीहियवा
ओषधिवनस्पतयस्तिलमाषा        जायन्ते        (छा.5.10.6)        इति ।        ते        किमन्यैर्भोक्तृभिर्व्रीह्यादि-
शरीरैरधिष्ठितान्व्रीह्यादीनाश्लिष्यन्ति; उत ते भोक्तारो व्रीह्यादिशरीरा जायन्त इति विशये        जायन्ते (छा.5.10.6.7) इति वचनाद्देवो जायते मनुष्यो जायत इतिवद्व्रीह्यादिशरीरा एव।
सिद्धान्त:
इति प्राप्ते उच्यते - अन्याधिष्ठिते इति। जीवान्तरेणाधिष्ठिते व्रीह्यादिशरीरे तेषां संश्लेषमात्रमेव। कुत:? पूर्ववदभिलापात् - आकाशादिमेघपर्यन्तवत्केवल तद्भावाभिलापात् । यत्र हि भोक्तृत्वमभिप्रेतम्; तत्र तत्साधनभूतं कर्माभिलप्यते रममीयचरणा: ... कपूयचरणा: (छा.5.10.7) इति । इह चाकाशादिवन्नाभिलप्यते कर्म, फलप्रदाने प्रवृत्तस्य स्वर्गोपभोग्यफलस्येष्टादे: कर्मण: स्वर्गोपभोगादेव समाप्तत्वात्, अनारब्धस्य  रमणीयचरणा:.......कपूयचरणा: (छा.5.10.7) इति वक्ष्यमाणत्वात्,
मध्ये कर्मान्तराभावाच्च। अत आकाशादिभाववचनवद्व्रीह्यादिभावेन जन्मवचनमौपचारिकम्।।24।।
MARKER: sutram beginning
overall_sutram_no:312
sutram_text:अशुद्धमिति चेन्न शब्दात्
sutram_index_string:3-1-25
312.        अशुद्धमिति चेन्न शब्दात् ।। 3-1-25 ।।
नैतदस्ति - यदन्याधिष्ठिते व्रीह्यादिशरीरे संश्लेषमात्रम्, भोक्तृत्वहेत्वभावान्न व्रीह्यादिभावेन जन्म
-        इति भोक्तृत्वहेतुसद्भावात् स्वर्गोपभोग्यफलमिष्टादिकर्मैवाशुद्धम् - पापमिश्रम्, अग्नीषोमीयादि हिंसायुक्तत्वात् । हिंसा च  न हिंस्यात्सर्वा भूतानि इति निषिद्धत्वात्पापमेव।
न चात्र पदाहवनीयादिवदुत्सर्गापवादभावस्सम्भवति, भिन्नविषयत्वात्। अग्नीषोमीयहिंसाविधि: हिंसाया: क्रतूपकारकत्वं बोधयति;  न हिंस्यात् इति तु हिंसाया: प्रत्यवायफलत्वम्। अथोच्येत -
अग्नीषोमीयादिषु विधित: प्रवृत्तेर्न  तद्विषयं निषेधविधिरास्कन्दति, रागप्राप्तविषयत्वात्तस्येति; नैवम्,
इहापि रागप्राप्तेरविशिष्टत्वात्। स्वर्गकामो यजेत (यजु.2.5.5) इत्येवमादौ हि कामिन: कर्तव्यतया यागाद्युपदेशाद्यागादे: स्वर्गादिसाधनत्वमवगम्य फलरागत एव यागादौ प्रवर्तते । अग्नीषोमीयादिष्वपि तेषां फलसाधनभूतस्य यागादेरुपकारकत्वं शास्त्रादवगम्य रागादेव प्रवर्तते । लौकिक्यामपि हिंसायां केनचित्प्रमाणेन हिंसाया: स्वसमीहितसाधनत्वमवगम्य रागात्प्रवर्तत इति न कश्चन विशेष: । तथा नित्येष्वपि कर्मसु सर्ववर्णानां स्वधर्मानुष्ठाने परमपरिमितं सुखम् (आप.श्रौ.2.1.2.2) इत्यादिवचनात्फल- साधनत्वमवगम्य रागादेव प्रवृत्तिरिति तेषामप्यशुद्धियुक्तत्वम् । अत इष्टादीनां पापमिश्रत्वेनाशुद्धियुक्तानां स्वर्गेऽनुभाव्यं फलं स्वर्गेऽनुभूय हिंसांशस्य फलं व्रीह्यादिस्थावरभावेनानुभूयते। स्थावरभावं च पापफलं स्मरन्ति  शरीरजै: कमदोषैर्याति स्थावरतां नर: (मनु.1.2.9) इति । अतो व्रीह्यादिभावेन
भोगायानुशयिनो जायन्त इति चेत् - तन्न, कुत:? शब्दात् - अग्नीषोमीयादेस्संज्ञपनस्य स्वर्गलोकप्राप्तिहेतुतया हिंसात्वाभावशब्दात्। पशोर्हि संज्ञपननिमित्तां स्वर्गलोकप्राप्तिं वदन्तं शब्दमामनन्ति, हिरण्यशरीर
ऊर्ध्व: स्वर्गं लोकमेति इत्यादिकम् । अतिशयिताभ्युदयसाधनभूतो व्यापारोऽल्पदु:खदोऽपि न हिंसा;
प्रत्युत रक्षणमेव । तथा च मन्त्रवर्ण:        न वा उ एतन्म्रियसे न रिष्यसि देवान् इदेषि
पथिभिस्सुगेभि:। यत्र यन्ति सुकृतो नापि दुष्कृतस्तत्र त्वा देवस्सविता दधातु (तै.ब्रा.3.7.92)
इति। चिकित्सकं च तादात्विकाल्पदु:खकारिणमपि रक्षकमेव वदन्ति, पूजयन्ति च तज्ज्ञा:।।25।।
MARKER: sutram beginning
overall_sutram_no:313
sutram_text:रेतस्सिग्योगोऽथ
sutram_index_string:3-1-26
313.        रेतस्सिग्योगोऽथ ।। 3-1-26 ।।
इतश्चौपचारिकं व्रीह्यादिजन्मवचनम्, व्रीह्यादिभाववचनानन्तरं यो यो ह्यन्नमत्ति यो रेतस्सिञ्चति तद्भूय एव भवति        (छा.5.10.6) इति        रेतस्सिग्भावोऽनुशयिनां श्रूयमाणो यथा तद्योगमात्रं
प्रतिपादयति; तद्वद्ब्रीह्यादिभावोऽपीत्यर्थ:।।26।।
MARKER: sutram beginning
overall_sutram_no:314
sutram_text:योनेश्शरीरम्
sutram_index_string:3-1-27
314.        योनेश्शरीरम् ।। 3-1-27 ।।
योनिप्राप्ते:        पश्चादेवानुशयिनां        शरीरप्राप्ति:        तत्रैव        सुखदु:खोपभोगसद्भावात् ।        तत:
प्रागाकाशादिप्राप्तिप्रभृति तद्योगमात्रमेवेत्यर्थ: ।। 27 ।।
इति श्रीशारीरकमीमांसाभाष्ये अन्याधिष्ठिताधिकरणम् ।।6।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये तृतीयस्याध्यायस्य प्रथम:पाद: ।।1।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये सन्ध्याधिकरणम्।।1।।
श्रीभगवद्रामानुजविरचिते श्रीशारीररकमीमांसाभाष्ये तृतीयाध्याये-द्वितीय:पाद: सन्ध्याधिकरणम्
MARKER: sutram beginning
overall_sutram_no:315
sutram_text:सन्ध्ये सृष्टिराह हि
sutram_index_string:3-2-1
315.        सन्ध्ये सृष्टिराह हि ।। 3-2-1 ।।
एवं कर्मानुरूपगमनागमनजन्मादियोगेन        जाग्रतो जीवस्य दु:खित्वं        ख्यापितम्;        इदानीमस्य
स्वप्नावस्था परीक्ष्यते। स्वप्नमधिकृत्य श्रूयते        न तत्र रथा न रथयोगा        न पन्थानो        भवन्ति,
अथ रथान् रथयोगान् पथस्सृजते, न तत्रानन्दा मुद: प्रमुदो भवन्ति, अथ आनन्दान् मुद:
प्रमुद: सृजते, न तत्र वेशान्ता: पुष्किरण्य: स्रवन्त्यो भवन्ति, अथ वेशान्ता: पुष्किरण्य:
स्रवन्त्यस्सृजते, स हि कर्ता (बृृ.6.3.10) इति। तत्र संशय: - किमियं रथादिसृष्टि: जीवेनैव क्रियते;
आहोस्विदीश्वरेण इति ।        किंयुक्तम्? सन्ध्ये सृष्टिर्जीवेनेति। कुत:? सन्ध्यं - स्वप्नस्थानमुच्यते, सन्ध्यं तृतीयं स्वप्नस्थानम् इति वचनात्; सा तु जीवेनैव क्रियते सृजते स हि कर्ता (बृृ.6.3.10)
इत्याह हि। स्वप्नदृग्जीव एव तत्र प्रतीयते ।।1।।
MARKER: sutram beginning
overall_sutram_no:316
sutram_text:निर्मातारं चैके पुत्रादयश्च
sutram_index_string:3-2-2
316.        निर्मातारं चैके पुत्रादयश्च ।। 3-2-2 ।।
किञ्च - एनं जीवं स्वप्ने कामानां निर्मातारमेके शाखिनोऽधीयते        य एषु सुप्तेषु जागर्ति कामंकामं पुरुषो निर्मिमाण: (कठ.2.5.8) इति । पुत्रादयश्च तत्र काम्यमानतया कामशब्देन
निर्दिश्यन्ते, नेच्छामात्रम्; पूर्वत्र हि सर्वान् कामान् छन्दत: प्रार्थयस्व (कठ.1.1.25)        शतायुष:
पुत्रपौत्रान् वृणीष्वव (कठ.1.1.23) इति पुत्रादय एव कामा: प्रकृता: । अतो रथादीन् जीव: स्वप्ने सृजति, जीवस्य च सत्यसङ्कल्पत्वं प्रजापतिवाक्ये श्रुतम्; अत उपकरणाद्यभावेऽपि सृष्टिरुपपद्यते।।2।।
सिद्धान्त:
इति प्राप्तेऽभिधीयते
MARKER: sutram beginning
overall_sutram_no:317
sutram_text:मायामात्रं तु कात्स्र्न्येेनानभिव्यक्तस्वरूपत्वात्
sutram_index_string:3-2-3
317.        मायामात्रं तु कात्स्र्न्येेनानभिव्यक्तस्वरूपत्वात् ।। 3-2-3 ।।
तु शब्द: पक्षं व्यावर्तयति स्वप्ने रथपुष्करिण्याद्यर्थजातं मायामात्रं परमपुरुषसृष्टमित्यर्थ:।
मायाशब्दो ह्याश्चर्यवाची जनकस्य कुले जाता देवमायेव निर्मिता (श्रीराम.बाल.1.27) इत्यादिषु तथा दर्शनात्। अत्रापि न तत्र रथा न रथायोगा न पन्थान: - (बृृ.6.3.10) सकलेतरपुरुषानुभाव्यतया न भवन्तीत्यर्थ:, अथ रथान् रथयोगान्पथ: सृजते (बृृ.6.3.10) स्वप्नदृगनुभाव्यतया तत्कालमात्रावसानान् सृजत इत्याश्चर्यरूपत्वमेवाह। एवंविधाश्चर्यरूपा सृष्टिस्सत्यसङ्कल्पस्य परमपुरुषस्यैवोपपद्यते, न जीवस्य; तस्य सत्यसङ्कल्पत्वादि-युक्तस्यापि संसारदशायां कात्स्र्न्येेनानभिव्यक्तस्वरूपत्वान्न जीवस्य तथाविधाश्चर्यसृष्टिरुपपद्यते। कामं कामं पुरुषो निर्ममाण: (कठ.2.5.8) इति च परमपुरुषमेव निर्मातारमाह - य एषु सुप्तेषु जागर्ति (कठ.2.5.8) तदेव शुक्रं तद्ब्रह्म तदेवामृतमुच्यते। तस्मिन्लोकाश्श्रितास्सर्वे  तदु  नात्येति  कश्चन  (कठ.2.5.8)  इत्युपक्रमोपसंहारयो:
परमपुरुषासाधारणस्वभावप्रतीते: ।  अथ वेशान्तान् पुष्किरण्य: स्रवन्त्य: सृजते स हि कर्ता
(बृृह.6.3.10) इति च तया श्रुत्यैकार्थ्यात्परमपुरुषमेव कर्तारमाह ।।3।। स्वाभाविकं चेज्जीवस्यापहतपाप्मत्वादिकम्, कुतस्तन्नाभिव्यज्यत इत्यत आह -
MARKER: sutram beginning
overall_sutram_no:318
sutram_text:पराभिध्यानात्तु तिरोहितं ततो ह्यस्य बन्धविपर्ययौ
sutram_index_string:3-2-4
318.        पराभिध्यानात्तु तिरोहितं ततो ह्यस्य बन्धविपर्ययौ ।। 3-2-4 ।।
तुशब्दश्शङ्काव्यावृत्त्यर्थ:; पराभिध्यानात् - परमपुरुषसङ्कल्पात्, अस्य जीवस्य स्वाभाविकं
रूपं तिरोहितम्; अनादिकर्मपरम्परया कृतापराधस्य ह्यस्य स्वाभाविकं कल्याणरूपं परमपुरुषस्तिरोधापयति; तत: तत्सङ्कल्पादेव हि अस्य जीवस्य बन्धमोक्षौ श्रुतौ यदा ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां विन्दते अथ सोऽभयं गतो भवति यदा ह्येवैष एतस्मिन्नुदरमन्तरं कुरुते अथ तस्य भयं भवति (तै.आन.7.1) एष ह्येवानन्दयाति (तै.आन.7.2)  भीषाऽस्माद्वात: पवते (तै.आन.8.1) इत्यादिषु ।।4।।
MARKER: sutram beginning
overall_sutram_no:319
sutram_text:देहयोगाद्वा सोऽपि
sutram_index_string:3-2-5
319.        देहयोगाद्वा सोऽपि ।। 3-2-5 ।।
सोऽपि        तिरोभावो देहयोगद्वारेण                वा        भवति, सूक्ष्माचिच्छक्तियोगद्वारेण        वा;        सृष्टिकाले देहावस्थेनाचिद्वस्तुना        संयोगाद्भवति,        प्रलयकाले        नामरूपविभागानर्हातिसूक्ष्माचिद्वस्तुयोगात्।
अतोऽनभिव्यक्तस्वरूपत्वात्स्वप्ने जीवो न रथादीन् सङ्कल्पमात्रेण स्रष्टुं शक्नोति। तस्मिल्लोकाश्श्रितास्सर्वे तदु नात्येति कश्चन (कठ.5.8) इति सर्वेषु सुप्तेषु जागरणं सर्वलोकाश्रयत्वमित्यादयो हि
परमपुरुषस्यैव सम्भवन्ति। अतो जीवानां अल्पाल्पकर्मानुगुणफलानुभवार्थं तावन्मात्रकालावसानान् तदेकानुभाव्यानर्थानुत्पादयति।।5।।
MARKER: sutram beginning
overall_sutram_no:320
sutram_text:सूचकश्च हि श्रुतेराचक्षते च        तद्विद:
sutram_index_string:3-2-6
320.        सूचकश्च हि श्रुतेराचक्षते च        तद्विद: ।। 3-2-6 ।।
इतश्च स्वाप्ना अर्था न जीवसङ्कल्पपूर्वका:; यत: स्वप्नोऽभ्युदयानभ्युदययोस्सूचक: श्रुतेरवगम्यते यदा कर्मसु काम्येषु स्त्रियं स्वप्नेषु पश्यति समृदिं्ध तत्र जानीयात्तस्मिन् स्वप्ननिदर्शने (छा.5- 2-9) इति; अथ स्वप्ने पुरुषं कृष्णं कृष्णदन्तं पश्यति स एनं हन्ति इत्यादेश्च। स्वप्नाध्यायविदश्च स्वप्नं शुभाशुभयोस्सूचकमाचक्षते । सूचकत्वं च स्वसङ्कल्पायत्तस्य नोपपद्यते; तथाचाशुभस्यानिष्टत्वाच्छुभस्य सूचकमेव सृष्ट्वा पश्येत्। अत: स्वप्ने सृष्टिरीश्वरेणैव कृता।। 6।।
इति श्रीशारीरकमीमांसाभाष्ये सन्ध्याधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये तदभावाधिकरणम्।।2।।
MARKER: sutram beginning
overall_sutram_no:321
sutram_text:तदभावो नाडीषु तच्छØतेरात्मनि च
sutram_index_string:3-2-7
321.        तदभावो नाडीषु तच्छØतेरात्मनि च ।। 3-2-7 ।।
इदानीं सुषुप्तिस्थानं परीक्ष्यते, इदमाम्नायते अथ यत्रैतत्सुप्तस्समस्तस्सम्प्रसन्न: स्वप्नं न विजानाति आसु तदा नाडीषु सृप्तो भवति (छां.8.3.3) इति; तथा अथ यदा सुषुप्तो भवति यदा न कस्यचन वेद हिता नाम नाड्यो द्वासप्ततिसहस्राणि हृदयात्पुरीततमभिप्रतिष्ठन्ते ताभि:
प्रत्यवसृप्य पुरीतति शेते (बृृ.4.1.19) इति; तथा - यत्रैतत्पुरुष: स्वपिति नाम सता सोम्य तदा सम्पन्नो भवति (छा.6.8.1) इति। एवं नाड्य: पुरीतद् ब्रह्म च सुषुप्तिस्थानत्वेन श्रूयन्ते; किमेषां विकल्प: समुच्चयो वेति विशये निरपेक्षत्वप्रतीते: युगपदनेकस्थानवृत्त्यसम्भवाच्च विकल्प:-
सिद्धान्त:
इति प्राप्ते उच्यते - तदभाव - इति। तदभाव: - स्वप्नाभाव: सुषुप्ति: नाडीषु पुरीतत्यात्मनि च भवति, एषां स्थानानां समुच्चय इत्यर्थ: । कुत:? तच्छØते: त्रयाणां स्थानत्वश्रुते: । न च कार्यभेदेन समुच्चये सम्भवति पाक्षिकबाधगर्भविकल्पो न्याय्य: । सम्भवति च प्रासादखट्वापर्यङ्कवन्नाड्यादीनां
कार्यभेद:। तत्र नाडीपुरीततौ प्रासादखट्वास्थानीयौ; ब्रह्म तु पर्यङ्कस्थानीयम्। अतो ब्रह्मैव साक्षात्सुषुप्तिस्थानम्।।7।।
MARKER: sutram beginning
overall_sutram_no:322
sutram_text:अत: प्रबोधोऽस्मात्
sutram_index_string:3-2-8
322.        अत: प्रबोधोऽस्मात् ।। 3-2-8 ।।
यतो ब्रह्मैव साक्षात्सुषुप्तिस्थानम्, अत: अस्मात् - ब्रह्मण: एषां जीवानां प्रबोध: श्रूयमाण
उपपद्यते - सत आगम्य न विदु: सत आगच्छामहे (छा.6.10.2) इत्यादिषु ।।8।।
इति श्रीशारीरकमीमांसाभाष्ये तदभावाधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये कर्मानुस्मृतिशब्दविध्यधिकरणम्।।3।।
MARKER: sutram beginning
overall_sutram_no:323
sutram_text:स एव तु कर्मानुस्मृतिशब्दविधिभ्य:
sutram_index_string:3-2-9
323.        स एव तु कर्मानुस्मृतिशब्दविधिभ्य: ।। 3-2-9 ।।
किं सुषुप्त एव प्रबोध समये उत्तिष्ठति, उतान्य इति संशये अस्य सकलोपाधिविनिर्मुक्तस्य
ब्रह्मणि सम्पन्नस्य मुक्तादविलक्षणत्वेन प्राचीनशरीरेन्द्रियादिसम्बन्धाभावादन्य: -
सिद्धान्त:
इति प्राप्ते उच्यते - स एव तु इति। तुशब्द: पक्षं व्यावर्तयति; स एवोत्तिष्ठति; कुत:?
कर्मानुस्मृतिशब्दविधिभ्य:। कर्म तावत् - सुषुप्तेन पूर्वकृतं पुण्यपापरूपं तत्त्वज्ञानात्प्राक् तेनैव
भोक्तव्यम्। अनुस्मृतिरपि य एवाहं सुप्त:, स एव प्रबृुद्धोऽस्मीति। शब्दोऽपि सुषुप्तप्रबृुद्धस्स एवेति दर्शयति -        त इह व्याघ्रो वा सिंहो वा वृको वा वराहो वा कीटो वा पतङ्गो वा दंशो
वा मशको वा यद्यद्भवन्ति तदाभवन्ति (छा.6.10.2) इति। विधयश्च मोक्षार्थास्सुषुप्तस्य
मुक्तत्वेऽनर्थकास्स्यु:। नचासौ सर्वोपाधिविनिर्मुक्त आविर्भूतस्वरूप: - तद्यत्रैतत्सुषुप्त: (छा.8.11.2)
इति सुषुप्तं प्रकृत्य नाहं खल्वयमेवं सम्प्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति नाहमत्र भोग्यं पश्यामि (छा.8.11.2) इति वचनात् । मुक्तस्य च परं ज्योतिरुसम्पद्य स्वेन रूपेणाभिनिष्पद्यते (छा.8.3.4) स तत्र पर्येति जक्षत्क्रीडन्नममांण: (छा.8.12.3) स स्वराड्भवति तस्य सर्वेषु लोकेषु कामचारो भवति (छा.7-25-2) सर्वं हि
पश्य: पश्यति सर्वमाप्नोति सर्वश: (छा.7.26.2) इति सर्वज्ञत्वादि श्रूयते। अतस्सुषुप्तस्संसरन्नेव
आयस्तसर्वकरणो ज्ञानभोगाद्यशक्तो विश्रमस्थानं परमात्मानमुपसम्पद्याश्वस्त: पुनर्भोगायोत्तिष्ठति।।9।।
इति श्रीशारीरकमीमांसाभाष्ये कर्मानुस्मृतिशब्दविध्यधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये मुग्धाधिकरणम् ।।4।।
MARKER: sutram beginning
overall_sutram_no:324
sutram_text:मुग्धेऽर्धसम्पत्ति: परिशेषात्
sutram_index_string:3-2-10
324.        मुग्धेऽर्धसम्पत्ति: परिशेषात् ।। 3-2-10 ।।
मुग्धमधिकृत्य चिन्त्यते; किमियं मूर्च्छा सुषुप्त्यादिष्वन्यतमावस्था, उतावस्थान्तरमिति विशये सुषुप्त्यादीनामन्यतमावस्थायामेव मूर्च्छाप्रसिद्ध्युपत्ते: अवस्थान्तर-कल्पने प्रमाणाभावादन्यतमावस्था -
सिद्धान्त:
इति प्राप्ते उच्यते - मुग्धेऽर्धसम्पत्ति: इति। मुग्धे पुरुषे या तस्यावस्था, सा मरणायार्धसम्पत्ति:। कुत:? परिशेषात् - न तावत्स्वप्नजागरौ, ज्ञानाभावात्; निमित्तवैरूप्यादाकारवैरूप्याच्च न सुषुप्तिमरणे। निमित्तं हि मूर्च्छाया अभिघातादि:। पारिशेष्यान्मरणायार्धसम्पत्तिर्मूर्छा । मरणं हि सर्वप्राणदेहसम्बन्धोपरति:; सूक्ष्मप्राणदेहसम्बन्धावस्थितिर्मूर्छा।।
इति श्रीशारीरकमीमांसाभाष्ये मुग्धाधिकरणम्।। 4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये उभयलिङ्गाधिकरणम्।।5।।
MARKER: sutram beginning
overall_sutram_no:325
sutram_text:न स्थानतोऽपि परस्योभयलिङ्गं सर्वत्र हि
sutram_index_string:3-2-11
325.        न स्थानतोऽपि परस्योभयलिङ्गं सर्वत्र हि ।। 3-2-11 ।।
दोषदर्शनाद्वैराग्योदयाय जीवस्यावस्थाविशेषा निरूपिता:; इदानीं ब्रह्मप्राप्तितृष्णाजननाय प्राप्यस्य
ब्रह्मणो निर्दोषत्वकल्याणगुणात्मकत्वप्रतिपादनायारभते। तत्र जागरस्वप्नसुषुप्तिमुग्ध्युत्क्रान्तिषु स्थानेषु तत्तत्स्थानप्रयुक्ता जीवस्य ये दोषा: ते तदन्तर्यामिण: परस्य ब्रह्मणोऽपि तत्र तत्रावस्थितस्य सन्ति, नेति विचार्यते। किं युक्तम्? सन्तीति। कुत:? तत्तदवस्थशरीरेऽवस्थानात्। ननु सम्भोगप्राप्तिरिति चेन्न वैशेष्यात् (शारी.1.2.8) स्थित्यदनाभ्यां च (शारी.1.3.6) इत्यादिषु परस्याकर्मवश्यत्वेन दोषाभाव उक्त:, तत्कथमकर्मवश्यस्य परस्य ब्रह्मणस्तत्तत्स्थानसम्बन्धाद्दोष उच्यते; इत्थमुच्यते - कर्माण्यपि देहसम्बन्धमापादयन्त्यपुरुषार्थजननानि  भवन्ति - इति  देहयोगाद्वा (शारी.3.2.5)
इत्यत्रोक्तम्; तच्च देहसम्बन्धस्यापुरुषार्थत्वेन भवति; इतरथा कर्माण्येव दु:खं जनयिष्यन्ति; किं देहसम्बन्धेन; अतोऽकर्मवश्यत्वे सत्यपि नानाविधाशुचिदेहसम्बन्धोऽपुरुषार्थ एव; अतस्तन्नियमनार्थं स्वेच्छया तत्प्रवेशेऽप्यपुरुषार्थसम्बन्धोऽवर्जनीय:; पूयशोणितादिमज्जनं हि स्वेच्छाकारितमप्यपुरुषार्थ एव
। अतो यद्यपि जगदेककारणं सर्वज्ञत्वादिकल्याणगुणाकरं च ब्रह्म, तथापि  य: पृथिव्यां तिष्ठन्
(बृृह.5.7.3)  य आत्मनि तिष्ठन् (बृृह.5-7-22)  यश्चक्षुषि तिष्ठन् (बृृह.5-7-18)  यो
रेतसि तिष्ठन् (बृृह.5.7.23) इत्यादिवचनात् तत्र तत्रावस्थितस्य तत्तत्सम्बन्धरूपापुरुषार्थास्सन्तीति।।
सिद्धान्त:
एवं प्राप्ते प्रचक्ष्महे - न स्थानतोऽपि परस्य - इति । न पृथिव्यात्मादिस्थानतोऽपि परस्य
ब्रह्मण: अपुरुषार्थगन्धस्सम्भवति । कुत:? उभयलिङ्गं सर्वत्र हि - यत: सर्वत्र श्रुतिस्मृतिषु परं
ब्रह्म उभयलिङ्गम् - उभयलक्षणमभिधीयते, निरस्तनिखिलदोषत्वकल्याणगुणाकरत्वलक्षणोपेतमित्यर्थ:।
अपहतपाप्मा विजरो विमृत्युर्विशोको विजिघत्सोऽपिपासस्सत्यकाम: सत्यसङ्कल्प: (छा.8.1.5) समस्तकल्याणगुणात्मकोऽसौ स्वशक्तिलेशाद्धृतभूतसर्ग: (वि.पु.6.5.84) तेजाबलैश्वर्यमहावबोध- सुवीर्यशक्त्यादिगुणैकराशि:। पर: पराणां सकला न यत्र क्लेशादयस्सन्ति परावरेशे (वि.पु.6.5.85) समस्तहेयरहितं विष्णाख्यं परमं पदम् (वि.पु.2.22.53) इत्यादिश्रुतिस्मृतिभ्य: उभयलक्षणं हि ब्रह्मावगतम् ।।11।।
MARKER: sutram beginning
overall_sutram_no:326
sutram_text:भेदादिति चेन्न प्रत्येकमतद्वचनात्
sutram_index_string:3-2-12
326.        भेदादिति चेन्न प्रत्येकमतद्वचनात् ।। 3-2-12 ।।
यथा        जीवस्य        प्रजापतिवाक्यावगतापहतपाप्मत्वाद्युभयलिङ्गस्यापि        देवादिदेहयोगरूपावस्था-
भेदादपुरुषार्थयोग:, तथाऽन्तर्यामिण: परस्यापि स्वतोऽपहतपाप्मत्वाद्युभयलिङ्गस्य तत्तद्देवादिशरीरयोग-
रूपावस्थाभेदादपुरुषार्थयोगोऽवर्जनीय इति चेत् तन्न, प्रत्येकमतद्वचनात् - य: पृथिव्यां तिष्ठन् (बृृ.5.7.3) य आत्मनि तिष्ठन् (बृृह.5.7.3) इत्यादिषु प्रतिपर्यायं स त आत्माऽन्तर्याम्यमृत: (बृृ.5.7.3) इत्यन्तर्यामिणोऽमृतत्ववचनेन तत्र तत्र स्वेच्छया नियमनं कुर्वतस्तत्तत्सम्बन्धप्रयुक्तापुरुषार्थ-
प्रतिषेधात् । जीवस्य तु तत्स्वरूपं तिरोहितिमिति  पराभिध्यानात्तु तिरोहितम् (ब्र.सू.3.2.4)
इत्यत्रोक्तम्। ननु स्वेच्छया कुर्वतोऽपि तत्तद्वस्तुस्वभावायत्तापुरुषार्थसम्बन्धोऽवर्जनीय इत्युक्तम्; नैतद्युक्तम्, नह्यचिद्वस्त्वपि स्वभावतोऽपुरुषार्थस्वरूपम्; कर्मवश्यानां तु कर्मस्वभावानुगुण्येन परमपुरुषसङ्कल्पादेकमेव
वस्तु कालभेदेन पुरुषभेदेन च सुखाय दु:खाय च भवति; वस्तुस्वरूपप्रयुक्ते तु ताद्रूप्ये सर्वं सर्वदा सर्वस्य सुखायैव दु:खायैव वा स्यात्; नचैवं दृश्यते; तथाचोक्तं - नरकस्वर्गसंज्ञे वै पापपुण्ये द्विजोत्तम। वस्त्वेकमेव दु:खाय सुखायेर्ष्यागमाय च। कोपाय च यतस्तस्माद्वस्तु वस्त्वात्मकं कुत:। तदेव प्रीतये भूत्वा पुनर्दु:खाय जायते। तदेव कोपाय यत: प्रसादाय च जायते। तस्माद्दु:खात्मकं नास्ति न च किञ्चित्सुखात्मकम् (वि.पु.2.6.46,47,48) इति । अतो
जीवस्य कर्मवश्यत्वात्तत्तत्कर्मानुगुण्येन तत्तद्वस्तुसम्बन्ध एवापुरुषार्थस्स्यात्; परस्य तु ब्रह्मण: स्वाधीनस्य स एव सम्बन्धस्तत्तद्विचित्रनियमनरूपलीलारसायैव स्यात्।।12।।
MARKER: sutram beginning
overall_sutram_no:327
sutram_text:अपि चैवमेके
sutram_index_string:3-2-13
327.        अपि चैवमेके ।। 3-2-13 ।।
अपि च एके शाखिन: एकस्मिन्नेव देहसंयोगे जीवस्यापुरुषार्थं परस्य तु तदभावं नियमनरूपैश्वर्यायत्तदीप्तियोगं च स्वशब्देेनाधीयते - द्वा सुपर्णा सयुजा सखाया समानं वृक्षं
परिषस्वजाते। तयोरन्य: पिप्पलं स्वाद्वत्त्यनश्नन्नन्यो अभिचाकशीति (मु.3.1.1) इति ।।13।।
अथ स्यात् -  अनेन जीवेनाऽत्मनाऽनुप्रविश्य नामरूपे व्याकरवाणि (छा.6-3-2) इति
ब्रह्मात्मकजीवानुप्रवेशपूर्वकं नामरूपव्याकरणमिति ब्रह्मणोऽपि तदात्मभूतस्य देवमनुष्यादिरूपत्वं तन्नामभाक्त्वं चास्ति, ततश्च ब्राह्मणो यजेत इत्यादिविधिनिषेधशास्त्रगोचरत्वेन कर्मवश्यत्वमवर्जनीयिमिति; - तत्राह -
MARKER: sutram beginning
overall_sutram_no:328
sutram_text:अरूपवदेव हि तत्प्रधानत्वात्
sutram_index_string:3-2-14
328.        अरूपवदेव हि तत्प्रधानत्वात् ।। 3-2-14 ।।
देवादिशरीरानुप्रवेशे तेन रूपेण युक्तमप्यरूपवदेव तत् ब्रह्म रूपरहिततुल्यमेव; जीववच्छरीरित्वनिबन्धनं कर्मवश्यत्वमस्य न विद्यत इत्यर्थ: । कुत:? निर्वाहकत्वेन प्रधानत्वात् । आकाशो ह वै नामरूपयोर्निर्विहता ते यदन्तरा तद्ब्रह्म (छा.8.14.1) इति सर्वानुप्रवेशेऽपि नामरूपकार्यास्पर्शेन नामरूपयोर्निर्वोढृत्वमेव ब्रह्मण: प्रतिपादयति। ननु तच्छरीरकत्वेन तदन्तर्यामित्वे कथमरूपवदिति
रूपसम्बन्धरहिततुल्यत्वमुच्यते? इत्थं - यथा जीवस्य तत्तज्जन्यसुखदु:खभाक्त्वेन ततद्रूपसम्बन्ध:, तथा तदभावात्परस्यारूपवत्त्वम्। विधिनिषेधशास्त्राण्यपि कर्मवश्यमेवाधिकुर्वन्ति; तस्मादरूपतुल्यमेव
परं ब्रह्म। ततश्चान्तर्यामिरूपेणावस्थितमपि ब्रह्म निरस्तनिखलदोषत्वकल्याणगुणाकरत्वरूपोभयलिङ्गमेव
ननु च सत्यं ज्ञानमनन्तं ब्रह्म (तै.आन.1.1) इत्यादिभिर्निर्विशेषप्रकाशैकस्वरूपं ब्रह्मावगम्यते,
अन्यत्तु सर्वज्ञत्वसत्यसङ्कल्पत्वजगत्कारणत्वसर्वान्तरात्मत्वसत्यकामत्वादिकं नेति नेति (बृृ.4.3.6)
इत्यादिभि:        प्रतिषिध्यमानत्वेन        मिथ्याभूतमित्यवगन्तव्यम्;        तत्कथं        कल्याणगुणाकरत्व- निरस्तनिखिलदोषत्वरूपोभयलिङ्गत्वं ब्रह्मणि इति; अत आह -
MARKER: sutram beginning
overall_sutram_no:329
sutram_text:प्रकाशवच्चावैयर्थ्यात्
sutram_index_string:3-2-15
329.        प्रकाशवच्चावैयर्थ्यात् ।। 3-2-15 ।।
यथा        सत्यं        ज्ञानमनन्तं        ब्रह्म        (तै.आन.1.1)        इत्यादिवाक्यावैयर्थ्यात्प्रकाशस्वरूपत्वं
ब्रह्मणोऽभ्युपगम्यते; तथा सत्यसङ्कल्पत्वसर्वज्ञत्वजगत्कारणत्व सर्वात्मकत्वनिरस्तनिखिलाविद्यादि- दोषत्वाद्यभिधायिवाक्यावैयर्थ्यादुभयलिङ्गमेव ब्रह्म ।।15।।
MARKER: sutram beginning
overall_sutram_no:330
sutram_text:आह च तन्मात्रम्
sutram_index_string:3-2-16
330.        आह च तन्मात्रम् ।। 3-2-16 ।।
किञ्च  सत्यं ज्ञानमनन्तम् (तै.आन.1.1) इत्यादिवाक्यं ब्रह्मण: प्रकाशस्वरूपतामात्रं
प्रतिपादयति, नान्यत्सत्यसङ्कल्पत्वादिकं वाक्यान्तरावगतं निषेधति, नेति नेति (बृृ.4.3.6) इति च निषेधविषयोऽनन्तरमेव वक्ष्यते।।
MARKER: sutram beginning
overall_sutram_no:331
sutram_text:दर्शयति चाथो अपि स्मर्यते
sutram_index_string:3-2-17
331.        दर्शयति चाथो अपि स्मर्यते ।। 3-2-17 ।।
दर्शयति च वेदान्तगण: कल्याणगुणाकरत्वं निरस्तनिखिलदोषत्वं च  तमीश्वराणां परमं
महेश्वरं तं दैवतानां परमं च दैवतम्। स कारणं करणाधिपाधिपो न चास्य कश्चिज्जनिता न चाधिप: । न तस्य कार्यं करणं च विद्यते न तत्समश्चाभ्यधिकश्च दृश्यते। पराऽस्य
शक्तिर्विविधैव श्रूयते स्वाभाविकी ज्ञानबलक्रिया च (श्वे.6.7,8) यस्सर्वज्ञस्सर्ववित् यस्य ज्ञानमयं तप: (मु.1.1.9)  भीषाऽस्माद्वात: पवते भीषोदेति सूर्य: (तै.आ.8.4)  स एको
ब्रह्मण आनन्द: (तै.आ.8.4) यतो वाचो निवर्तन्ते, अप्राप्य मनसा सह। आनन्दं ब्रह्मणो विद्वान् न बिभेति कुतश्चनेति (तै.आ.9.1) निष्कलं निष्क्रियं शान्तं निरवद्यं निरञ्जनम् (श्वे.6.19) इत्यादि । स्मर्यते च यो मामजमनादिं च वेत्ति लोकमहेश्वरम् (भ.गी.10.3) विष्टभ्याहमिदं कृत्स्नमेकांशेन स्थितो जगत् (भ.गी.10.42) मयाऽध्यक्षेण प्रकृतिस्सूयते सचराचरम्। हेतुनाऽनेन कौन्तेय जगद्धि परिवर्तते (भ.गी.9.10)  उत्तम: पुरुषस्त्वन्य:
परमात्मेत्युदाहृत:। यो लोकत्रयमाविश्य बिभर्त्यव्यय ईश्वर: (भ.गी.15.17) सर्वज्ञस्सर्वकृत् सर्वशक्तिज्ञानबलर्द्धिमान्। अन्यूनश्चाप्यवृद्धिश्च स्वाधीनो नादिमान्वशी। क्लमतन्द्रीभयक्रोध- कामादिभिरसंयुत:। निरवद्य: पर: प्राप्तेर्निरधिष्ठोऽक्षर: क्रम: (वि.पु.5.1.47,48,49) इत्यादि:।
अतस्सर्वत्रावस्थितस्यापि ब्रह्मण उभयलिङ्गत्वात्तत्तत्स्थानप्रयुक्ता दोषा न परं ब्रह्म स्पृशन्ति ।।17।।
MARKER: sutram beginning
overall_sutram_no:332
sutram_text:अत एव चोपमा सूर्यकादिवत्
sutram_index_string:3-2-18
332. अत एव चोपमा सूर्यकादिवत् ।। 3-2-18 ।।
यतो नानाविधेषु स्थानेषु स्थितस्यापि परस्य ब्रह्मणो न तत्प्रयुक्तदोषभाक्त्वम्, अत एव जलदर्पणादिप्रतिबिम्बितसूर्यादिवत्परमात्मा तत्रतत्रावस्थितोऽपि निर्दोष इति शास्त्रेषूपमा क्रियते -
आकाशमेकं हि यथा घटादिषु पृथग्भवेत्। तथात्मैको ह्यनेकस्थो जलाधारेष्विवांशुमान्। एक एव हि भूतात्मा भूते भूते व्यवस्थित:। एकधा बहुधा चैव दृश्यते जलचन्द्रवत् (याज्ञवल्क्य.3.144)
इत्यादिषु।।18।।
अत्र चोदयति -
MARKER: sutram beginning
overall_sutram_no:333
sutram_text:अम्बृुवदग्रहणात्तु न तथात्वम्
sutram_index_string:3-2-19
333.        अम्बृुवदग्रहणात्तु न तथात्वम् ।। 3-2-19 ।।
तुशब्दश्चोद्यं द्योतयति। अम्बुवदिति सप्तम्यन्तात् वति:। अम्बृुदर्पणादिषु यथा सूर्यमुखादयो गृह्यन्ते; न तथा पृथिव्यादिषु स्थानेषु परमात्मा गृह्यते । अम्ब्वादिषु हि सूर्यादयो भ्रान्त्या तत्रस्था इव गृह्यन्ते, न परमार्थतस्तत्रस्था: । इह तु य: पृथिव्यां तिष्ठन् (बृृ.5.7.3) योऽप्सु तिष्ठन् (बृृह.5.7.4)  .... य आत्मनि तिष्ठन् (बृृ.5.7.22)  इत्येवमादिना परमार्थत एव परमात्मा
पृथिव्यादिषु स्थितो गृह्यते ।   अतस्सूर्यादेरम्बुदर्पणादिप्रयुक्तदोषाननुषङ्गस्तत्रतत्र स्थित्यभावादेव।
अतो न तथात्वं - दार्ष्टान्तिकस्य न दृष्टान्ततुल्यत्वमित्यर्थ: ।।19।।
MARKER: sutram beginning
overall_sutram_no:334
sutram_text:वृद्धिह्रासभाक्त्वमन्तर्भावादुभयसामञ्जस्यादेवं दर्शनाच्च
sutram_index_string:3-2-20
334.        वृद्धिह्रासभाक्त्वमन्तर्भावादुभयसामञ्जस्यादेवं दर्शनाच्च ।। 3-2-20 ।।
पृथिव्यादिस्थानान्तर्भावात्स्थानिन:        परस्य        ब्रह्मण:        स्वरूपतो        गुणतश्च
पृथिव्यादिस्थानगतवृद्धिह्रासादिदोषभाक्त्वमात्रं        सूर्यादिदृष्टान्तेन        निवर्त्यते।        कथमिदमवगम्यते?
उभयसामञ्जस्यादेवम् - उभयदृष्टान्तसामञ्ज्स्यादेवमिति निश्चीयते।        आकाशमेकं हि यथाघटादिषु
पृथग्भवेत्, जलधारेष्विवांशुमान्        (याज्ञ.प्राय.3.144)        इति        दोषवत्स्वनेकेषु        वस्तुषु
वस्तुतोऽवस्थितस्याकाशस्य, वस्तुतोऽनवस्थितस्यांशुमतश्चोभयस्य दृष्टान्तस्योपादानं हि परमात्मन:
पृथिव्यादिगतदोषभाक्त्वनिवर्तनमात्रे प्रतिपाद्ये समञ्जसं भवति । घटकरकादिषु यथा वृद्धिह्रासभाक्षु
पृथक्पृथक्संयुज्यमानमप्याकाशं वृद्धिह्रासादिदोषैर्न स्पृश्यते; यथा च जलाधारेषु विषमेषु दृश्यमानोंऽशुमान् तद्गतवृद्धिह्रासादिभिर्न स्पृश्यते; तथाऽयं परमात्मा पृथिव्यादिषु नानाकारेष्वचेतनेषु चेतनेषु च स्थितस्तत्तद्गतवृद्धिह्रासादिदोषैरसंस्पृष्टस्सर्वत्र वर्तमानोऽप्येक एव अस्पृष्टदोषगन्ध: कल्याणगुणाकर एव। एतदुक्तं भवति - यथा जलादिषु वस्तुतोऽनवस्थितस्यांशुमतो हेत्वभावाज्जलादिदोषानभिष्वङ्ग: तथा पृथिव्यादिष्ववस्थितस्यापि परमात्मनो दोषप्रत्यनीकाकारतया दोषहेत्वभावान्न दोषसम्बन्ध: - इति। दर्शनाच्च - दृश्यते चैवं सर्वात्मना साधर्म्याभावेऽपि विवक्षितांशसाधर्म्याद्दृष्टान्तोपादानं, सिंह इव
माणवक इत्यादौ। अत: स्वभावतो निरस्तनिखिलाज्ञानादिदोषगन्धस्य समस्तकल्याणगुणाकरस्य
पृथिव्यादिस्थानतोऽपि न दोषसम्भव: ।।20।।
अथ स्यात् - द्वे वाव ब्रह्मणो रूपे मूर्तं चामूर्तमेव च इति (बृृ.4.3.1) इति प्रकृत्य समस्तं स्थूलसूक्ष्मरूपं प्रपञ्चं ब्रह्मणो रूपत्वेन परामृश्य तस्य ह वा एतस्य पुरुषस्य रूपं यथा
माहारजनं वास: (बृृ.4.3.6) इत्यादिना आकारविशेषं चाभिधाय अथात आदेशो नेति नेति नह्येतस्मादिति नेत्यन्यपरमस्ति (बृृ.4.3.6) इति सर्वं प्रकृतं ब्रह्मण: प्रकारमितिशब्देन परामृश्य
तत्सर्वं प्रतिषिध्य सर्वविशेषाधिष्ठानं सन्मात्रमेव ब्रह्म; विशेषास्त्वेवंविधं स्वस्वरूपमजानता ब्रह्मणा कल्पिता इति दर्शयति; अत: कथमुभयिलङ्गत्वं ब्रह्मण इति - अत्राह -
MARKER: sutram beginning
overall_sutram_no:335
sutram_text:प्रकृतैतावत्त्वं हि प्रतिषेधति ततो ब्रवीति च भूय:
sutram_index_string:3-2-21
335.        प्रकृतैतावत्त्वं हि प्रतिषेधति ततो ब्रवीति च भूय: ।। 3-2-21 ।।
नैतदुपपद्यते - यद्ब्रह्मण: प्रकृतिविशेषवत्त्वं नेति नेति (बृृ.4.3.6) इति प्रतिषिध्यत - इति, तथा सति भ्रान्तिजल्पितायमानत्वात् । न हि ब्रह्मणो विशेषणतया प्रमाणान्तराप्रज्ञातं सर्वं तद्विशेषणत्वेनोपदिश्य पुनस्तदेवानुन्मत्त: प्रतिषेधति । यद्यपि निर्दिश्यमानेषु केचन पदार्था: प्रमाणान्तरप्रसिद्धा:, तथापि तेषां ब्रह्मण: प्रकारत्वमप्रज्ञातमेव, इतरेषां तु स्वरूपं ब्रह्मण: प्रकारत्वं चाज्ञातम् ।
अतस्तेषामनुवादासम्भवादत्रैवोपदिश्यन्ते। अतस्तन्निषेधो नोपपद्यते । यस्मादेवं तस्मात्प्रकृतैतावत्त्वं
ब्रह्मण: प्रतिषेधतीदं वाक्यम्। ये ब्रह्मणो विशेषा: प्रकृता: तद्विशिष्टतया ब्रह्मण: प्रतीयमानेयत्ता नेति नेति (बृृ.4.3.6) इति प्रतिषिध्यते। नेति नेति - नैवं नैवम्, उक्तप्रकारमात्रविशिष्टं न भवति ब्रह्म;
उक्तप्रकारविशिष्टतया या ब्रह्मण इयत्ता प्रकृता; साऽत्र इति शब्देन परामृश्यत इत्यर्थ:। यतश्च निषेधानन्तरं ब्रह्मणो भूयो गुणजातं ब्रवीति, अतश्च प्रकृतविशेषणयोगित्वमात्रं ब्रह्मण: प्रतिषेधति ।
ब्रवीति हि भूयो गुणजातं -  न ह्येतस्मादिति नेत्यन्यत्परमस्त्यथ नामधेयं सत्यस्यसत्यमिति
प्राणा वै सत्यं तेषामेष सत्यम् (बृृ.4.3.6) इति । अयमर्थ: - इति नेति यद्ब्रह्म प्रतिपादितम्, तस्मादेतस्मादन्यद्वस्तु परं नह्यस्ति, ब्रह्मणोऽन्यत् स्वरूपतो गुणतश्चोत्कृष्टं नास्तीत्यर्थ:। तस्य च
ब्रह्मण: सत्यस्य सत्यमिति नामधेयम् । तस्य च निर्वचनं  प्राणा वै सत्यं तेषामेव सत्यम्
(बृृ.4.3.6) इति। प्राणशब्देन प्राणसाहचर्याज्जीवा: परामृश्यन्ते । ते तावत्सत्यम्, वियदादि-
वत्स्वरूपान्यथाभावरूपपरिणामाभावात् । तेषामेष सत्यम् - तेभ्योऽप्येष परमपुरुषस्सत्यम् । जीवानां कर्मानुगुण्येन ज्ञानसङ्कोचविकासौ विद्येते; परमपुरुषस्य त्वपहतपाप्मनस्तौ न विद्येते; अतस्तेभ्योऽप्येष सत्यम्। अतश्चैवं वाक्यशेषोदितगुणजातयोगात् नेति नेति (बृृ.4.3.6) इति ब्रह्मणस्सविशेषत्वं न
प्रतिषिध्यते;  अपि तु पूर्वप्रकृतेयत्तामात्रम्। अत उभयलिङ्गमेव परं ब्रह्म ।।21।।
ब्रह्मण: प्रमाणान्तरागोचरत्वेन तत्सम्बन्धितया मूर्तामूर्तादिरूपानुवादेन तन्निषेधासम्भवात्प्रकृतेयत्ता-
प्रतिषेध उक्त:; तदेव प्रमाणान्तरागोचरत्वं द्रढयति -
MARKER: sutram beginning
overall_sutram_no:336
sutram_text:तदव्यक्तमाह हि
sutram_index_string:3-2-22
336.        तदव्यक्तमाह हि ।। 3-2-22 ।।
तत् - ब्रह्म प्रमाणान्तरेण न व्यज्यते, आह हि शास्त्रं न सन्दृशे तिष्ठति रूपमस्य न चक्षुषा पश्यति कश्चनैनम् (तै.ना.1.1)  न चक्षुषा गृह्यते नापि वाचा (मु.3.1.8) इत्यादि।।
हेत्वन्तरं चाह -
MARKER: sutram beginning
overall_sutram_no:337
sutram_text:अपि संराधने प्रत्यक्षानुमानाभ्याम्
sutram_index_string:3-2-23
337.        अपि संराधने प्रत्यक्षानुमानाभ्याम् ।। 3-2-23 ।।
अपि च संराधने - सम्यक्प्रीणने भक्तिरूपापन्ने निदिध्यासन एवास्य साक्षात्कार:; नान्यत्रेति
श्रुतिस्मृतिभ्यामवगम्यते। नायमात्मा प्रवचनेन लभ्यो न मेधया न बहुना श्रुतेन। यमेवैष वृणुते तेन लभ्यस्तस्यैष आत्मा विवृणुते तनूं स्वाम् (मु.3-2-3)        ज्ञानप्रसादेन विशुद्धसत्त्वस्ततस्तु तं
पश्यति निष्कलं ध्यायमान: (मु.3.1.8) इति श्रुति: । स्मृतिरपि        नाहं वेदैर्न तपसा न दानेन न चेज्यया (भ.गी.11.53)        भक्त्या त्वनन्यया शक्य अहमेवंविधोऽर्जुन। ज्ञातुं द्रष्टुं च तत्त्वेन
प्रवेष्टुं च परन्तप (भ.गी.11.54) इति। भक्तिरूपापन्नमेवोपासनं संराधनम् - तस्य प्रीणनमिति
पूर्वमेवोक्तम्। अतो निदिध्यासनाय ब्रह्मस्वरूपमुपदिशत्        द्वे वाव ब्रह्मण: (बृृ.4.3.1) इत्यादिशास्त्रं
ब्रह्मणो मूर्तामूर्तरूपद्वयादिविशिष्टतां प्रागसिद्धां नानुवदितुं क्षमम् ।।23।।
MARKER: sutram beginning
overall_sutram_no:338
sutram_text:प्रकाशादिवच्चावैशेष्यं प्रकाशश्च कर्मण्यभ्यासात्
sutram_index_string:3-2-24
338.        प्रकाशादिवच्चावैशेष्यं प्रकाशश्च कर्मण्यभ्यासात् ।। 3-2-24 ।।
इतश्च प्रकृतैतावत्त्वमेव प्रतिषेधति; न मूर्तामूर्तादिविशष्टत्वम्; यतस्साक्षात्कृतपरब्रह्मस्वरूपाणां
वामदेवादीनां दर्शने प्रकाशादिवत् ज्ञानानन्दादिस्वरूपवन्मूर्तादिप्रपञ्चविशष्टताया अपि ब्रह्मगुणत्वावैशेष्यं
प्रतीयते - तद्धेतत्पश्यन्नृषिर्वामदेव: प्रतिपेदे अहं मनुरभवं सूर्यश्च (बृृ.3.4.10) इत्यादि।
ब्रह्मस्वरूपभूतप्रकाशानन्दादिश्च        तेषां        वामदेवादीनां        संराधनात्मके        कर्मण्यभ्यासादुपलभ्यते। तद्वच्चाभ्यस्तसंराधनानां तेषां मूर्तामूर्तादिविशष्टत्वमप्यविशेषेण प्रतीयत इत्यर्थ:।।24।।
उक्तं ब्रह्मण उभयिलङ्गत्वमुपसंहरति -
MARKER: sutram beginning
overall_sutram_no:339
sutram_text:अतोऽनन्तेन तथा हि लिङ्म्
sutram_index_string:3-2-25
339.        अतोऽनन्तेन तथा हि लिङ्म् ।। 3-2-25 ।।
अत: उक्तैर्हेतुभिर्ब्रह्मण: अनन्तेन कल्याणगुणगणेन विशिष्टत्वं        सिद्धम् । तथा हि सत्युभयलिङ्गं ब्रह्मोपपन्नं भवति ।।25।।
इति श्रीशारीरकमीमांसाभाष्ये उभयलिङ्गाधिकरणम् ।।5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अहिकुण्डलाधिकरणम्।।6।।
MARKER: sutram beginning
overall_sutram_no:340
sutram_text:उभयव्यपदेशात्त्वहिकुण्डलवत्
sutram_index_string:3-2-26
340. उभयव्यपदेशात्त्वहिकुण्डलवत् ।। 3-2-26 ।।
मूर्तामूर्तात्मकस्य        अचित्प्रपञ्चस्य ब्रह्मणो रूपत्वं        द्वे वाव ब्रह्मणो        रुपे (बृृ.4.3.1)
इत्यादिनोपदिश्यते।        अथात आदेशो नेति नेति (बृृ.4.1.6) इति मूर्तामूर्ताचिद्वस्तुरूपतया ब्रह्मण
इयत्ता प्रतिषिध्यते। नह्येतस्मादिति नेत्यन्यत्परमस्ति (बृृ.4.3.6) इति ब्रह्मणोऽन्यदुत्कृष्टं नह्यस्तीति प्रतिपादितम्। तदुपपादनाय अथ नामधेयं सत्यस्य सत्यमिति प्राणा वै सत्यं तेषामेष सत्यम् (बृृ.4.3.6) इति प्राणशब्दनिर्दिष्टेभ्यश्चेतनेभ्योऽप्येष सत्यमिति कदाचिदपि ज्ञानादिसङ्कोचाभावादुक्तम्। तथा प्रधानक्षेत्रज्ञपतिर्गुणेश: (श्वे.6.16) पतिं विश्वस्याऽत्मेश्वरम् (तै.ना.3ु) नित्यो नित्यानां चेतनश्चेतनानाम् (श्वेत.6.13) इत्यादिश्रुतेश्चायमर्थोऽवगम्यते।। तस्याचिद्वस्तुनो
ब्रह्मरूपत्वप्रकार  इदानीं  चिन्त्यते,  ब्रह्मणो  निर्दोषत्वसिद्ध्यर्थम्  -  किमस्याचिद्वस्तुनो
ब्रह्मरूपत्वमहिकुण्डलन्यायेन, उत प्रभाप्रभावतोरिवैकजातियोगेन, उत जीवस्येव विशेषणविशेष्यतयांशांशिभावेन
इति । इह स्थाप्यमानं विशेषणविशेष्यभावमङ्गीकृत्य प्रकृतिश्च प्रतिज्ञादृष्टान्तानुपरोधात् (ब्र.सू.1.4.23) तदनन्यत्वमारम्भणशब्दादिभ्य: (ब्र.सू. 2-1-15) इत्यत्र सूक्ष्मचिदचिद्वस्तुविशिष्टाद्ब्रह्मण: स्थूलचिदचिद्वस्तुविशिष्टस्योत्पत्तिरनन्यत्वं चोक्तम् । किं युक्तम्?  अहिकुण्डलवदिति; कुत:?
उभयव्यपदेशात् । ब्रह्मैवेदं सर्वम् (बृृ.4.5.1) आत्मैवेदं सर्वम् (छा.7.25.2) इति तादात्म्यव्यपदेशात्,
हन्ताहमिमास्तिस्रो देवता: अनेन जीवेनाऽत्मनाऽनुप्रविश्य (छा.6.3.2) इत्यादिभेदव्यपदेशाच्च ।
अहे: कुण्डलभाव-ऋजुभाववत्, तस्यैव ब्रह्मणस्संस्थानविशेषा एवाचिद्वस्तूनि ।।6।।
MARKER: sutram beginning
overall_sutram_no:341
sutram_text:प्रकाशाश्रयवद्वा तेजस्त्वात्
sutram_index_string:3-2-27
341.        प्रकाशाश्रयवद्वा तेजस्त्वात् ।। 3-2-27 ।।
वाशब्द: पक्षव्यावृत्त्यर्थ:; ब्रह्मस्वरूपस्यैवाचिद्रूपेणावस्थाने भेदश्रुतयो ब्रह्मणोऽपरिणामित्ववादिन्योऽपि
बाधिता भवेयु:; अतो यथा तेजस्त्वेन प्रभातदाश्रययोरपि तादात्म्यम्; एवमचित्प्रपञ्चस्य ब्रह्मणो
रूपत्वमित्यर्थ: ।। 27 ।।
MARKER: sutram beginning
overall_sutram_no:342
sutram_text:पूर्ववद्वा
sutram_index_string:3-2-28
342.        पूर्ववद्वा ।। 3-2-28 ।।
वा शब्द: पक्षद्वयव्यावृत्त्यर्थ:; एकस्यैव द्रव्यस्यावस्थाविशेषयोगे ब्रह्मस्वरूपस्यैवाचिद्- द्रव्यरूपत्वादुक्तदोषादनिर्मोक्ष: । अथ प्रभातदाश्रययोरिवाचिद् ब्रह्मणोर्ब्रह्मत्वजातियोगमात्रम्; एवं तर्ह्यश्वत्वगोत्ववद्ब्रह्मापीश्वरे चिदचिद्वस्तुनोश्चानुवर्तमानं सामान्यमिति सकलश्रुतिस्मृतिव्यवहारविरोध:।
पूर्ववदेव अंशो नानाव्यपदेशात् (ब्र.सू.2.3.42) प्रकाशादिवत्तु नैवं पर: (ब्र.सू.2.3.45) इति
जीववत्पृथक्सिद्ध्यनर्हविशेषणत्वेनाचिद्वस्तुनो ब्रह्मांशत्वम्; विशिष्टवस्त्वेकदेशत्वेनाभेदव्यवहारो मुख्य:, विशेषणविशेष्ययो: स्वरूपस्वभावभेदेन भेदव्यवहारो मुख्य:, ब्रह्मणो निर्दोषत्वं च रक्षितम्। तदेवं
प्रकाशजातिगुणशरीराणां मणिव्यक्तिगुण्यात्मन: प्रत्यपृथक्सिद्धिलक्षणविशेषणतया यथांशत्वम्; तथेह जीवस्याचिद्वस्तुनश्च ब्रह्म प्रत्यंशत्वम् ।।28।।
MARKER: sutram beginning
overall_sutram_no:343
sutram_text:प्रतिषेधाच्च
sutram_index_string:3-2-29
343.        प्रतिषेधाच्च ।। 3-2-29 ।।
स वा एष महानज आत्माऽजरोऽमर: (बृृ.6.4.25) नास्य जरयैतज्जीर्यति (छां.8.1.5)
इत्यादिभि: ब्रह्मणोऽचिद्धर्मप्रतिषेधाच्च विशेषणविशेष्यत्वेनैवांशांशिभाव इत्यर्थ:। अतस्सूक्ष्मचिदचिद्वस्तुविशिष्टं कारणभूतं ब्रह्म, स्थूलचिदचिद्वस्तुविशिष्टं कार्यभूतं ब्रह्मेति कारणात्कार्यस्यानन्यत्वम्, कारणभूतब्रह्मविज्ञानेन कार्यस्य ज्ञाततेत्यादि सर्वमुपपन्नम्; ब्रह्मणो निर्दोषत्वं च रक्षितम् । ब्रह्मणो निर्दोषत्वेन कल्याणगुणाकरत्वेन चोभयलिङ्गत्वमपि सिद्धम्।।29।।
इति श्रीशारीरकमीमांसाभाष्ये अहिकुण्डलाधिकरणम् ।। 6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये पराधिकरणम् ।।7।।
MARKER: sutram beginning
overall_sutram_no:344
sutram_text:परमतस्सेतून्मानसम्बन्धभेदव्यपदेशेभ्य:
sutram_index_string:3-2-30
344.        परमतस्सेतून्मानसम्बन्धभेदव्यपदेशेभ्य: ।। 3-2-30 ।।
इदानीमस्मात्परस्माज्जगन्निमित्तोपादानरूपपरमकारणात्परब्रह्मण: परमपि किञ्चित्तत्वमस्तीति कैश्चिद्धेत्वाभासैराशङ्क्य निराक्रियते, अस्योपास्यस्य निर्दोषत्वानवधिकातिशयासंख्येयकल्याणगुणाकरत्वस्थेम्ने। तत्रेयमाशङ्का यदिदं परं ब्रह्मोभयलिङ्गम्, एतस्मान्निखिलजगत्कारणात् परमपि किञ्चित्तत्वमस्ति । कथम्? अथ य आत्मा स सेतुर्विधृति: (छा.8.4.1) इत्यस्य परस्य सेतुत्वव्यपदेशात्। सेतुशब्दस्य च लोके कूलान्तरप्राप्तिहेतौ प्रसिद्धेरितोऽन्यदनेन प्राप्तव्यमस्तीति गम्यते। तथा एतं सेतुं तीर्त्वाऽन्धस्सन्ननन्धो भवति (छा.8.4.2) इति तरितव्यता चास्याभिधीयते, अतश्चान्यत्प्राप्यमस्ति।
उन्मानव्यपदेशाच्च उन्मितं - परिमितं इदं परं ब्रह्म, चतुष्पाद्ब्रह्म (छा.3.18.2) षोडशकलम् (प्रश्न.6.1) इत्युन्मानव्यपदेशात्। स चायमुन्मानव्यपदेशस्तेन सेतुना प्राप्यस्यानुन्मितस्यास्तितां द्योतयति। तथा सम्बन्धव्यपदेशश्च सेतुसेतुमतो: प्रापकत्वप्राप्यत्वलक्षणो दृश्यते, अमृतस्य परं सेतुं दग्धेन्धनमिवानलम् (श्वे.6.19)  अमृतस्यैष सेतु: (मु.2.2.5) इति। अतश्च परात्परमस्ति ।
भेदेन च परात्परं व्यपदिश्यते,  परात्परं पुरुषमुपैति (मु.3.2.8)  परात्परं यन्महतो महान्तम्
(तै.नारा.1.5) इति च । तथा तेनेदं पूर्णं पुरुषेण सर्वम् (श्वे.3.9)  ततो यदुत्तरतरं
तदरूपमनामयम् (श्वे.3.10) इति । अत एभ्यो हेतुभ्य: परस्माद्ब्रह्मण: परमपि किञ्चिदस्तीति गम्यत इति ।।30।।
एवं प्राप्तेऽभिधीयते
सिद्धान्त:
MARKER: sutram beginning
overall_sutram_no:345
sutram_text:सामान्यात्तु
sutram_index_string:3-2-31
345.        सामान्यात्तु ।। 3-2-31 ।।
तुशब्द: पक्षं व्यावर्तयति; यत्तावदुक्तं सेतुव्यपदेशात्परात्परमस्तीति; तन्नोपपद्यते। न ह्ययमत्र किञ्चित्प्राप्यं प्रति सेतुरुच्यते, एषां लोकानामसम्भेदाय (छा.8.4.1,2) इति सेतुसामान्येन सर्वलोकासङ्करकरत्वश्रुते: । सिनोति-बध्नाति स्वस्मिन्सर्वं चिदचिद्वस्तुजातमसङ्कीर्णमिति सेतुरुच्यते। एतं सेतुं तीर्त्वा (छा.8.4.1,2) इति तरतिश्च प्राप्तिवचन: । यथा वेदान्तं तरति इति ।। 31।।
MARKER: sutram beginning
overall_sutram_no:346
sutram_text:बुद्ध्यर्थ: पादवत्
sutram_index_string:3-2-32
346.        बुद्ध्यर्थ: पादवत् ।। 3-2-32 ।।
योऽयं        चतुष्पाद्ब्रह्म (छा.3.18.2)        षोडशकलम् (प्रश्न.6.1) पादोऽस्यविश्वा भूतानि
(पु.सू) इत्युन्मानव्यपदेश:; स बुद्ध्यर्थ: - उपासनार्थ:,        सत्यं ज्ञानमनन्तं ब्रह्म (तै.आन.1.1)
इत्यादिभिर्जगत्कारणस्य ब्रह्मणोऽपरिच्छिन्नत्वावगमात्स्वत उन्मितत्वासम्भवात् । जगत्कारणत्वं हि तस्यैव श्रूयते        तस्माद्वा एतस्मादात्मन आकाशस्सम्भूत: (तै.आन.1.2) सोऽकामयत बहु स्यां
प्रजायेयेति (तै.आन.6.2) इति। अतो यथा        वाक्पाद: प्राण: पाद: चक्षु: पादो मन: पाद:
(छा.3.18.2) इत्यादिना ब्रह्मणो वागादिपादव्यपदेश उपासनार्थ: एवमयमपि।।32।। स्वयमनुन्मितस्य कथमुपासनार्थतयाऽप्युन्मानसम्भव: - तत्राह
MARKER: sutram beginning
overall_sutram_no:347
sutram_text:स्थानविशेषात्प्रकाशादिवत्
sutram_index_string:3-2-33
347.        स्थानविशेषात्प्रकाशादिवत् ।। 3-2-33 ।।
प्रतिपन्नवागादिस्थानविशेषरूपोपाधिभेदात्तत्सम्बन्धितयोन्मितत्वानुसन्धानं        सम्भवति;        यथा
प्रकाशाकाशादेर्विततस्य वातायनघटादिस्थानभेदै: परिच्छिद्यानुसन्धानसम्भव इत्यर्थ:।।33।।
MARKER: sutram beginning
overall_sutram_no:348
sutram_text:उपपत्तेश्च
sutram_index_string:3-2-34
348. उपपत्तेश्च ।। 3-2-34 ।।
यदुक्तम् - अमृतस्यैष सेतु: (मु.2.2.5) इति प्राप्यप्रापकसम्बन्धव्यपदेशात् प्रापकात्परं प्राप्यमस्तीति; तन्न, प्राप्यस्य परमपुरुषस्य स्वप्राप्तौ स्वस्यैवोपायत्वोपपत्ते:। नायमात्मा प्रवचनेन लभ्यो न मेधया न बहुना श्रुतेन । यमैवेष वृणुते तेन लभ्य: तस्यैष आत्मा विवृणुते तनूं स्वाम् (मु.3.2.3)
इत्यनन्योपायत्वश्रवणात्।।35।।
MARKER: sutram beginning
overall_sutram_no:349
sutram_text:तथाऽन्यप्रतिषेधात्
sutram_index_string:3-2-35
349.        तथाऽन्यप्रतिषेधात् ।। 3-2-35 ।।
यत्पुनरुक्तं - ततो यदुत्तरतरम् (श्वे.3.अ.10) परात्परं पुरुषम् (मु.3.2.8) अक्षरात्परत:
पर: (मु.2.1.2) इत्यादिभेदव्यपदेशात्परात्परमस्तीति - तन्नोपपद्यते, तत्रैव ततोऽन्यस्य परस्य
प्रतिषेधात्, यस्मात्परं नापरमस्ति किञ्चिद्यस्मान्नाणीयो न ज्यायोऽस्ति कश्चित् (श्वे.3.9) इति। यस्मादपरं परं नास्ति किञ्चित् - न केनापि प्रकारेण परमस्तीत्यर्थ: । तथाऽन्यत्रापि न ह्येतस्मादिति नेत्यन्यत्परमस्ति (बृृह.4.3.6) इति - इति नेति निर्दिष्टादेतस्माद्ब्रह्मणोऽन्यत्परं न ह्यस्तीत्यर्थ:। तथा न तस्येशे कश्चन तस्य नाम महद्यश: (तै.नारा.1.9) इति। तद्धि जगदुपादानकारणतयाऽनन्तरमुक्तं  सर्वे निमेषा जज्ञिरे विद्युत: पुरुषादधि (तै.नारा.1.8)  स
आप: प्रदुघे उभे इमे (तै.ना.1.9) इत्यादिना। अद्भ्यस्सम्भूतो हिरण्यगर्भ इत्यष्टौ (तै.नारा.1.11)
इति च जगत्कारणं पुरुषमेनं प्रत्यभिज्ञापयति। ततो यदुत्तरतरम् (श्वे.3.10) इति किमुच्यत इति चेत् - पूर्वत्र वेदाहमेतं पुरुषं महान्तमादित्यवर्णं तमस: परस्तात् । तमेव विदित्वाऽतिमृत्युमेति नान्य: पन्था विद्यतेऽयनाय (श्वे.3.8.9) इति परस्य ब्रह्मणो महापुरुषस्य वेदनमेवामृतत्वसाधनम्, नान्योऽमृतत्वस्य पन्था इत्युपदिश्य तदुपपादनाय यस्मात्परं नापरमस्ति किञ्चिद्यस्मान्नाणीयो न ज्यायोऽस्ति कश्चित्।  वृक्ष इव स्तब्घो दिवि तिष्ठत्येकस्तेनेदं पूर्णं पुरुषेण सर्वम् (श्वे.3.8.9)
इति पुरुषस्य परत्वं, तद्व्यतिरिक्तस्य परत्वासम्भवञ्च प्रतिपाद्य ततो युदत्तरतरं तदरूपमनामयम् य एतद्विदुरमृतास्ते भवन्त्यथेतरे दु:खमेवापियन्ति (श्वे.3.10) इति पूर्वोक्तमर्थं हेतुतो निगमयति - यदुत्तरतरं पुरुषतत्त्वम्, तदेवारूपमनामयं यत:, ततो य एतत्पुरुषतत्त्वं विदु:, त एवामृता भवन्ति,
अथेतरे दु:खमेवापियन्ति इति। अन्यथोपक्रमविरोधोऽनन्तरोक्तिविरोधश्च। परात्परं पुरुषमुपैति दिव्यम् (मु.3.2.8) इति पूर्वत्र अक्षरात्परत:पर: (मु.2.1.2) इति अक्षरात् अव्याकृतात् य: पर:
- समष्टिपुरुष:; तस्मात्परो योऽदृश्यत्वादिगुणकस्सर्वज्ञ: परमपुरुष:, स एवेहापि परात्पर: इति समष्टिपुरुषात्परत्वेनोच्यते।।35।।
MARKER: sutram beginning
overall_sutram_no:350
sutram_text:अनेन सर्वगतत्वमायामशब्दादिभ्य:
sutram_index_string:3-2-36
350.        अनेन सर्वगतत्वमायामशब्दादिभ्य: ।। 3-2-36 ।।
अनेन - ब्रह्मणा, सर्वगतत्वम् - सर्वस्य जगतो व्यप्तत्वम्, आयामशब्दादिभ्य: सर्वव्याप्तिवाचिशब्देभ्योऽवगम्यमानमस्मात्परं नास्तीत्यवगमयति । आयामशब्दस्तावत्  तेनेदं पूर्णं
पुरुषेण सर्वम् (श्वे.3.9) यच्च किञ्चिज्जगत्यस्मिन् दृश्यते श्रूयतेऽपि वा।। अन्तर्बहिश्च तत्सर्वं
व्याप्य नारायण: स्थित: (पु.सू) नित्यं विभुं सर्वगतं सुसूक्ष्मं यद्भूतयोर्नि परिपश्यन्ति धीरा: (मु.1.1.6)। आदिशब्दात् ब्रह्मैवेदं सर्वम् (बृृ.4-5-1) आत्मैवेदं सर्वम् (छां.8.25.2) इत्यादयो गृह्यन्ते। अत इदं परं ब्रह्मैव सर्वस्मात्परम् ।।36।।
इति श्रीशारीरकमीमांसाभाष्ये पराधिकरणम्।। 7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये फलाधिकरणम् ।। 9 ।।
MARKER: sutram beginning
overall_sutram_no:351
sutram_text:फलमत उपपत्ते:
sutram_index_string:3-2-37
351.        फलमत उपपत्ते: ।। 3-2-37 ।।
उक्तमुपासिसिषोपजननार्थं जीवस्य सर्वावस्थासु सदोषत्वं, प्राप्यस्य च परमपुरुषस्य निर्दोषत्वं, कल्याणगुणाकरत्वं सर्वस्मात्परत्वञ्च; अत: परमुपासनं विवक्षन्नुपासीनानां परस्मादेवास्मात्पुरुषात्तत्प्राप्ति-
रूपमपवर्गाख्यं फलिमिति सम्प्रति ब्रूते। तुल्यन्यायतया शास्त्रीयमैहिकामुष्मिकमपि फलम्, अत एव
परस्मात्पुरुषाद्भवतीति सामान्येन फलमत: इत्युच्यते। कुत एतत्? उपपत्ते: - स एव हि सर्वज्ञस्सर्वशक्तिर्महोदारो यागदानहोमादिभिरुपासनेन चाराधित: ऐहिकामुष्मिकभोगजातं स्वस्वरूपावाप्तिरूपमपवर्गं च दातुमीष्टे; नह्यचेतनं कर्म क्षणध्वंसिकालान्तरभाविफलसाधनं  भवितुमर्हति ।।37।।
MARKER: sutram beginning
overall_sutram_no:352
sutram_text:श्रुतत्वाच्च
sutram_index_string:3-2-38
352.        श्रुतत्वाच्च ।। 3-2-38।।
स वा एष  महानज  आत्माऽन्नादो वसुदान: (बृृ.6-4-24)  एष ह्येवानन्दयाति
(तै.आनं.7-2) इति भोगापवर्गरूपं फलमयमेव ददातीति हि श्रूयते ।।38।। सम्प्रति पूर्वपक्षमाह
MARKER: sutram beginning
overall_sutram_no:353
sutram_text:धर्मं जैमिनिरत एव
sutram_index_string:3-2-39
353.        धर्मं जैमिनिरत एव ।। 3-2-39 ।।
अत एव - उपपत्ते:, शास्त्राच्च यागदानहोमोपासनरूपधर्ममेव फलप्रदं जैमिनिराचार्यो मन्यते।
लोके हि कृष्यादिकर्म, दानादिकं च कर्म साक्षाद्वा, परम्परया वा स्वयमेव फलसाधनं दृष्टम्; एवं
वेदेऽपि यागदानहोमादीनां साक्षात्फलसाधनत्वाभावेऽपि परम्परया अपूर्वद्वारेण फलसाधनत्वमुपपद्यते। तथा यजेत स्वर्गकाम: (यजु.2.5.5) इत्यादिशास्त्रमपि सिषाधयिषितस्वर्गस्य कर्तव्यतया यागाद्यभिदधदन्यथानुपपत्त्या अपूर्वद्वारेण फलसाधनत्वमवगमयति।।39।।
MARKER: sutram beginning
overall_sutram_no:354
sutram_text:पूर्वं तु बादरायणो हेतुव्यपदेशात्
sutram_index_string:3-2-40
354.        पूर्वं तु बादरायणो हेतुव्यपदेशात् ।। 3-2-40 ।।
तु शब्द: पक्षव्यावृत्त्यर्थ:; पूर्वोक्तं परमपुरुषस्यैव फलप्रदत्वं भगवान्बादरायणो मन्यते। कुत:?
हेतुव्यपदेशात् - यज् देवपूजायाम् (धातु. भ्वादि) इति देवताराधनभूतयागाद्याराध्यभूताग्निवाय्वादिदेवतानामेव तत्तत्फलहेतुतया तस्मिंस्तस्मिन्नपि वाक्ये व्यपदेशात्, वायव्यं श्वेतमालभेत भूतिकामो वायुर्वै क्षेपिष्ठा देवता वायुमेव स्वेन भागधेयेनोपधावति स एवैनं भूतिं गमयति (यजु.2.कां.1.1)
इत्यादिषु कामिनस्सिषाधयिषितफलसाधनत्वप्रकारोपदेशोऽपि विध्यपेक्षित एवेति नातत्परत्वशङ्का युक्ता। एवमपेक्षितेऽपि फलसाधनत्वप्रकारे शब्दादेवावगते सति तत्परित्यागमश्रुतापूर्वादि- परिकल्पनं च
प्रामाणिका न सहन्ते । लिङ्गादयोऽपि देवताराधनभूतयागादे: प्रकृत्यर्थस्य कर्तृव्यापारसाध्यतां
व्युत्पत्तिसिद्धां शब्दानुशासनानुमतामभिदधति; नान्यदलौकिकमिति प्रागेवोक्तम्। तदेवं वायुर्वै क्षेपिष्ठा
देवता (यजु.2.कां.1.1) इत्यादिशब्दाद्वाय्वादीनां फलप्रदत्वमवगम्यते । वाय्वाद्यात्मना च परमपुरुष एवाराध्यतया फलप्रदायित्वेन चावतिष्ठत इति श्रूयते इष्टापूर्तं बहुधा जातं जायमानं विश्वं बिभर्ति भुवनस्य नाभि:। तदेवाग्निस्तद्वायुस्तत्सूर्यस्तदु चन्द्रमा: (तै.ना.1.6) इति। अन्तर्यामिब्राह्मणे च यो वायौ तिष्ठन्यस्य वायुश्शरीरम् (बृृ.5.7.7) योऽग्नौ तिष्ठन् (बृृ.5.7.5) य आदित्ये तिष्ठन् (बृृह.5.79) इत्यादि श्रूयते । स्मर्यते च यो यो यां यां तनुं भक्त: श्रद्धयाऽर्चितुमिच्छति। तस्य तस्याचलां श्रद्धां तामेव विदधाम्यहम्।। स तया श्रद्धया युक्तस्तस्याराधनमीहते। लभते च तत: कामान् मयैव विहितान् हि तान् (भ.गी.7.21,22,23) इति, अहं हि सर्वयज्ञानां भोक्ता च प्रभुरेव च (भ.गी.9.24) इति। प्रभुरिति फलप्रदायीत्यर्थ:। देवान् देवयजो यान्ति मद्भक्ता यान्ति मामपि (भ.गी.7.23)  यान्ति मद्याजिनोऽपि माम् (गी.9.25) इति च । लोके च
कृष्यादिभिर्विचित्ररूपान् द्रव्यविशेषान् सम्पाद्य तै: राजानं भृत्यद्वारेण साक्षाद्वाऽर्चयन्ति;  अर्चितश्च
राजा तत्तदर्चनानुगुणं फलं प्रयच्छन् दृश्यते। वेदान्तास्त्वतिपतितसकलेतरप्रमाणसम्भावनाभूमिं निरस्तसमस्ताविद्यादिदोषगन्धं स्वाभाविकानवधिकातिशयापरिमितोदारगुणसागरं पुरुषोत्तमं प्रतिपाद्य, तदाराधनरूपाणि च यागदानहोमात्मकानि, स्तुतिनमस्कारकीर्तनार्चनध्यानानि च तदाराधनानि, आराधि- तात्परस्मात्पुरुषाद्भोगापवर्गरूपं फलं च, वदन्तीति सर्वं समञ्जसम् ।। 40।।
इति श्रीशारीरकमीमांसाभाष्ये फलाधिकरणम्।। 8।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये तृतीयाध्याये द्वितीय: पाद:।।2।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये सर्ववेदान्तप्रत्ययाधिकरणम्।।1।।
श्रीभगवद्रामानुजविरचिते श्रीशारीरकमीमांसाभाष्ये तृतीयाध्याये तृतीय:पाद: । सर्ववेदान्तप्रत्ययाधिकरणम्।।1।।
MARKER: sutram beginning
overall_sutram_no:355
sutram_text:सर्ववेदान्तप्रत्ययं चोदनाद्यविशेषात्
sutram_index_string:3-3-1
355.        सर्ववेदान्तप्रत्ययं चोदनाद्यविशेषात् ।। 3-3-1 ।।
उक्तं ब्रह्मोपासिसिषोपजननाय वक्तव्यं ब्रह्मण: फलदायित्वपर्यन्तम्; इदानीं ब्रह्मोपासनानां गुणोपसंहारविकल्पनिर्णयाय विद्याभेदचिन्ता प्रस्तूयते। प्रथमं तावदेकस्या वैश्वानरविद्यादिकाया अनेकशाखासु
श्रूयमाणाया: किमेकविद्यात्वम्, उत विद्याभेद इति चिन्त्यते ।        अविशेषपुनश्श्रवणस्य प्रकरणान्तरस्य च भेदकत्वाच्छाखान्तरे चोभयोरवर्जनीयत्वाद्विद्याभेद इति प्राप्तम् । अत एव        तेषामेवैतां ब्रह्मविद्यां
वदेत शिरोव्रतं विधिवद्यैस्तु चीर्णम् (मु.3.2.10) इति शिरोव्रतवतामाथर्वणिकानामेव विद्योपदेशनियम
उपपद्यते। विद्यैक्ये हि विद्याङ्गस्य शिरोव्रतस्यान्येषामपि शाखिनां प्राप्तेर्नियमो नोपपद्यते।
सिद्धान्त:
एवं प्राप्त उच्यते - सर्ववेदान्तप्रत्ययमेकमुपासनमिति। कुत:? चोदनाद्यविशेषात् - चोदना तावत्  उपासीत (छा.1.1.1; बृृ.3.4.5) विद्यात् (कठ.6.17) इत्येवंजातीयको धात्वर्थविशेषविधि:।
आदिशब्देन एकं वा संयोगरूपचोदनाख्याविशेषात् (पूर्व.मी.2.4.9) इति कर्मकाण्डशाखान्तराधिकरण- सूत्रोक्तास्संयोगरूपाख्या गृह्यन्ते। एषां चोदनादीनामविशेषात् सैवेयं विद्येति शाखान्तरे प्रत्यभिज्ञायते। तथाहि - छान्दोग्यवाजसनेयकयो:  वैश्वानरमुपास्ते (छा.5.18.1) इति चोदना तावदेकरूपा;
वेद्यैकनिरूपणीयस्वरूपस्य  विदिपर्यायस्योपासेर्वेद्यभूतवैश्वानरैक्यात् रूपमप्यविशिष्टम्;  आख्या  च
वैश्वानरविद्येत्यविशिष्टा; फलसंयोगोऽप्युभयत्रापि ब्रह्मप्राप्तिरूपोऽविशिष्ट:। अत एभि: प्रत्यभिज्ञानाच्छाखान्तरेऽपि विद्यैक्यम् ।।1।।
यत्तूक्तमविशेषपुनश्श्रवणात्प्रकरणान्तराच्च विधेयभेदप्रतीतेर्न विद्यैक्यमिति, तदनुभाष्य परिहरति -
MARKER: sutram beginning
overall_sutram_no:356
sutram_text:भेदान्नेति चेदेकस्यामपि
sutram_index_string:3-3-2
356.        भेदान्नेति चेदेकस्यामपि ।। 3-3-2 ।।
अविशेषपुनश्श्रुत्या प्रकरणान्तराच्च विधेयभेदान्न विद्यैक्यमिति चेत् - एकस्यामपि विद्यायां
प्रतिपत्तृभेदात्पुनश्श्रुति: प्रकरणान्तरं चोपपद्यते । यत्र ह्येकस्मिन् प्रतिपत्तरि पुनश्श्रुति: प्रकरणान्तरं च विद्यते; तत्रान्यथानुपपत्त्या विधेयभेदाद्विद्याभेद:, प्रतिपत्तृभेदे तु तत्प्रतिपत्त्यर्थतया पुनश्श्रुत्याद्युपपत्तेस्तत्र न विधेयान्तरसम्भव: ।।2।।
यच्चोक्तं शिरोव्रतवतामाथर्वणिकानामेव विद्योपदेशनियमदर्शनाद्विद्याभेद: प्रतीयत इति, तत्राह -
MARKER: sutram beginning
overall_sutram_no:357
sutram_text:स्वाध्यायस्य तथात्वे हि समाचारेऽधिकाराच्च सववच्च तन्नियम:
sutram_index_string:3-3-3
357.        स्वाध्यायस्य तथात्वे हि समाचारेऽधिकाराच्च सववच्च तन्नियम: ।। 3-3-3 ।।
नैतदस्ति शिरोव्रतोपदेशनियमदर्शनं विद्याभेदं द्योतयति - इति, शिरोव्रतस्य विद्याङ्गत्त्वाभावात्। स्वाध्यायस्य तथात्वे हि तन्निमय: स्वाध्यायस्य तथात्वसिद्ध्यर्थं तज्जन्यसंस्कारभाक्त्वसिद्ध्यर्थं हि शिरोव्रतोपदेशनियम:, न विद्याया:। कुत एतत्? नैतदचीर्णव्रतोऽधीयीत (मु.3.2.11) इति तस्याध्ययनसंयोगात्; समाचारेऽधिकाराच्च - समाचाराख्ये ग्रन्थे इदमपि वेदव्रतेन व्याख्यातमित्यतिदेशात्। तेषामेवैतां ब्रह्मविद्यां वदेत (मु.3.10) वेदविद्यामित्यर्थ:। सववच्च तन्नियम: - यथा हि सवहोमास्सप्तसूर्यादयश्शतोदनपर्यन्ता आथर्विणकैकाग्निसम्बन्धिनस्तत्रैव  भवन्ति; न त्रेताग्निषु ।।3।
MARKER: sutram beginning
overall_sutram_no:358
sutram_text:दर्शयति च
sutram_index_string:3-3-4
358.        दर्शयति च ।। 3-3-4 ।।
दर्शयति च श्रुतिरुपासनस्य सर्ववेदान्तप्रत्ययत्वम्; तथाहि - छान्दोग्ये तस्मिन्यदन्तस्तदन्वेष्टव्यम्
(छा.8.1.1)        इत्युक्त्वा        किं        तदत्र        विद्यते        यदन्वेष्टव्यम्        (छा.8.1.2)        इति        प्रश्नपूर्वकम्
अपहतपाप्मत्वादिगुणाष्टकविशष्ट: परमात्मा तस्मिन्नुपास्य इत्युक्तम्; तैत्तिरीयके तु छान्दोग्यस्थं
प्रतिनिर्देशमुपजीव्य तत्रापि दह्रं गगनं विशोकस्तस्मिन्यदन्तस्तदुपासिव्यम् (तै.नारा.10.23) इति गुणाष्टकविशिष्टस्य परमात्मन उपासनमुच्यते; तदुभयत्र विद्यैकत्वेन गुणोपसंहारादेवोपपद्यते।।4।।
तदेवं शाखान्तराधिकरणन्यायसिद्धं विद्यैक्यं स्थिरीकृत्य तत्प्रयोजनमाह -
MARKER: sutram beginning
overall_sutram_no:359
sutram_text:उपसंहारोऽर्थाभेदाद्विधिशेषवत्समाने च
sutram_index_string:3-3-5
359. उपसंहारोऽर्थाभेदाद्विधिशेषवत्समाने च ।। 3-3-5 ।।
एवं सर्ववेदान्तेषु समाने सत्युपासने वेदान्तान्तराम्नातानां गुणानां वेदान्तान्तरोपसंहार: कर्तव्य: कुत:? विधिशेषवदर्थाभेदात् - यथैकस्मिन्वेदान्ते श्रुतो वैश्वानरदहरादिविधिशेषो गुणस्तद्विद्यासम्बन्धात्तदुपकार-
रूपप्रयोजनसिद्ध्यर्थमनुष्ठीयते; तथा वेदान्तरोदितोऽपि        तद्विद्यासम्बन्धित्वेन तदुपकाराविशेषादुपसंहर्तव्य
इत्यर्थ:। चशब्दोऽवधारणे।।5।।
इति श्रीशारीरकमीमांसाभाष्ये सर्ववेदान्तप्रत्ययाधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अन्यथात्वाधिकरणम्।।2।।
MARKER: sutram beginning
overall_sutram_no:360
sutram_text:अन्यथात्वं शब्दादिति चेन्नाविशेषात्
sutram_index_string:3-3-6
360.        अन्यथात्वं शब्दादिति चेन्नाविशेषात् ।। 3-3-6 ।।
एवं चोदनाद्यविशेषाद्विद्यैकत्वम्, एकत्वे च गुणोपसंहार: कर्तव्य इत्युक्तम्; अत: परं काश्चन विद्या        अधिकृत्य प्रत्यभिज्ञाहेतुभूतचोदनाद्यविशेषोऽस्ति, नेति निरूप्य निर्णीयते। अस्त्युद्गीथविद्या
वाजिनां छन्दोगानां च । वाजिनां तावत् द्वया ह प्राजापत्या देवाश्चासुराश्च (बृृ.3.3.1) इत्यारभ्य
ते ह देवा ऊचु: हन्तासुरान्यज्ञ उद्गीथेनात्ययाम (बृृह.3.3.1) इत्युद्गीथेनासुरविध्वंसनं प्रतिज्ञायोद्गीथे
वागादिमन:पर्यन्तदृष्टौ असुरैरभिभवमुक्त्वा        अथ ह इममासन्यं प्राणमूचु: (बृृ.3.3.7) इत्यादिना
उद्गीथे प्राणदृष्ट्या असुरपराभवमुक्त्वा (बृृ.3.3.7) भवत्यात्मना परास्य द्विषन् भ्रातृव्यो भवति य एवं वेद (बृृ.3.3.7) इति शत्रुपराजयफलायोद्गीथे प्राणदृष्टिर्विहिता । एवं छन्दोगानामपि देवासुरा ह वै यत्र संयेतिरेे (छां.1.2.1) इत्यारभ्य तद्ध देवा उद्गीथमाजह्रुरनेनैनानभिहनिष्याम: (छां.1.2.1) इत्युद्गीथेनासुरपराभवं प्रतिज्ञाय तद्वदेवोद्गीथे वागादिदृष्टौ दोषमभिधाय अथ ह य एवायं मुख्य: प्राणस्तमुद्गीथमुपासाञ्चक्रिरे (छां.1.2.7) इत्यादिना उद्गीथे प्राणदृष्ट्या
असुरपराभवमुक्त्वा यथाऽश्मानमाखणमृत्वा विध्वंसते एवं है व स विध्वंसते य एवं विदि पापं कामयते (छां.1.2.8) इति शत्रुपराभवाय उद्गीथे प्राणदृष्टिर्विहिता। वेदनविषयविधिप्रत्ययाश्रवणेऽपि
फलसाधनत्वश्रवणाद्वेदनविषयो विधि: कल्प्यते। उद्गीथविद्याया: क्रत्वर्थत्वेन क्रतुसाद्गुण्यफलत्वेऽप्यार्थवादिकमपि फलं तद्विरुद्धं ग्राह्यमेवेति देवताधिकरणे प्रतिपादितम् । तत्र संशय्यते - किमत्र विद्यैक्यम्, उत नेति। किं युक्तम्? विद्यैक्यमिति। कुत:? उभयत्रोद्गीथस्यैव
अध्यस्तप्राणभावस्योपास्यत्वश्रवणाच्चोदनाद्यविशेषात्। फलसंयोगस्तावच्छत्रुपरिभवरूपो न विशिष्यते।
रूपमप्यध्यस्तप्राणभावोद्गीथाख्योपास्यैक्यादविशिष्टम्। चोदना च विदिधात्वर्थगताऽविशिष्टा। आख्या
चोद्गीथविद्येत्यविशिष्टा। अत्र राद्धान्तिच्छायया परिचोद्य परिहरति - अन्यथात्वं शब्दादिति चेन्नाविशेषात् - इति। यदुक्तं विद्यैक्यमिति, तन्नोपपद्यते, रूपभेदात्; रूपान्यथात्वं हि शब्दादेव
प्रतीयते; वाजसनेयके हि अथ हेममासन्यं प्राणमूचुस्त्वं न उद्गायेति तथेति तेभ्य एष प्राण
उदगायत् (बृृ.3.3.7) इत्युद्गानस्य कर्तरि प्राणदृष्ट्या असुरपराभवमुक्त्वा छान्दोग्ये अथ ह य एवायं मुख्य: प्राणस्तमुद्गीथमुपासाञ्चक्रिरे (छां.1.2.7) इत्युद्गानस्य कर्मण्युद्गीथे प्राणदृष्ट्या
असुरपराभवमुक्त्वा य एवं वेद इति कर्तर्येव प्राणदृष्टिरेवं शब्दादवगम्यते । छान्दोग्ये अथ ह य  एवायं  मुख्य:  प्राणस्तमुद्गीथमुपासाञ्चक्रिरेे  इति  उद्गानस्य  कर्मण्युद्गीथे  प्राणदृष्ट्या
असुरपराभवमुक्त्वा, य एवं विदि पापं कामयते इत्येवं शब्दात् कर्मण्येवोद्गीथे प्राणदृष्टिर्विहिता।
अत एकत्र कर्तरि प्राणदृष्टिशब्दादन्यत्र कर्मणि प्राणदृष्टिशब्दाच्च रूपान्यथात्वं स्पष्टम् । रूपान्यथात्वे च विधेयभेदे सति केवलचोदनाद्यविशेषोऽकिञ्चित्कर इति विद्याभेद इतिचेत् - तन्न,  अविशेषात्
-  अविशेषेण ह्युभयत्र उद्गीथसाधनकपरपरिभव उपक्रमे प्रतीयते; वाजसनेयके  ते ह देवा
ऊचुर्हन्तासुरान्यज्ञे उद्गीथेनात्ययाम (बृृ.3.3.1) इत्युपक्रमे श्रूयते; छान्दोग्येऽपि तद्ध देवा उद्गीथमाजह्रु:
अनेनैनानभिहनिष्याम: (छा.1.2.1) इति। अत उपक्रमाविरोधाय तेभ्य एष प्राण उदगायत् (बृृ.3.3.7) इत्यध्यस्तप्राणभाव उद्गीथ उद्गानकर्मभूत एव पाकादिष्वोदनादिवत्सौकर्यातिशयविवक्षया कर्तृत्वेनोच्यते; अन्यथोपक्रमगत उद्गीथशब्द: कर्तरि लाक्षणिक: स्यात्, अतो विद्यैक्यम् ।।6।।
सिद्धान्त:
इति प्राप्ते प्रचक्ष्महे -
MARKER: sutram beginning
overall_sutram_no:361
sutram_text:न वा प्रकरणभेदात्परोवरीयस्त्वादिवत्
sutram_index_string:3-3-7
361.        न वा प्रकरणभेदात्परोवरीयस्त्वादिवत् ।। 3-3-7 ।।
नवेति        पक्षं        व्यावर्तयति;        नचैतदस्ति,        यद्विद्यैक्यमिति;        कुत:?        प्रकरणभेदात्
ओमित्येतदक्षरमुद्गीथमुपासीत (छा.1.1.1) इति प्रकृतमुद्गीथावयवभूतं प्रणवं प्रस्तुत्य        एतस्य वा
अक्षरस्योपव्याख्यानं भवति (छा.1.1.10) देवासुरा ह वै यत्र संयेतिरे (छा.1.2.1) इत्यारभ्य
अथ ह य एवायं मुख्य: प्राणस्तमुद्गीथमुपासाञ्चक्रिरे (छा.1-2-7) इत्युद्गीथावयवभूतप्रणवविषयमुपासनं छन्दोगा अधीयते; वाजिनस्तु तादृशप्राचीनप्रकरणाभावात् हन्तासुरान्यज्ञ उद्गीथेनात्ययाम (बृृ.3.3.1)
इति कृत्स्नमुद्गीथं प्रस्तुत्य अथ हेममासन्यं प्राणमूचुस्त्वं न उद्गाय (बृृ.3.3.7) इत्यादि कृत्स्नोद्गीथविषयमधीयते; अत: प्रकरणभेदेन विधेयभेद:, विधेयभेदे च रूपभेद इति न विद्यैक्यम्; किञ्च  अथ ह य एवायं मुख्य: प्राणस्तमुद्गीथमुपासाञ्चक्रिरे (छां.1.2.7) इति पूर्वप्रकृत:
उद्गीथावयवभूत: प्रणव एवाध्यस्तप्राणभावश्छन्दोगानामुपास्य:; वाजिनां तु कृत्स्नस्योद्गीथस्य कर्तोद्गाथा
प्राणदृष्ट्योपास्य इति।        अथ हेममासन्यं प्राणमूचुस्त्वं न उद्गायेति तथेति तेभ्य एष प्राण
उदगायत् (बृृ.3.3.7) इत्युद्गातरि प्राणाध्यासं निर्दिश्य य एवं वेद (बृृ.3.3.7) इत्युद्गातैवाध्यस्तप्राणभाव
उपास्यो विधीयते; अतश्च रूपभेद:। न चोद्गातर्युपास्ये विहिते उद्गीथेनात्ययाम (बृृ.3.3.1)
इत्याख्यायिकोपक्रमविरोधश्शङ्कनीय:, उद्गातुरुपासने उद्गीतस्योद्गानकर्मभूतस्य अवश्यापेक्षितत्वात् तस्यापि परपरिभवाख्यं फलं प्रति हेतुत्वात्। अतो रूपभेदाद्विद्याभेद इति चोदनाद्यविशेषेऽपि न विद्यैक्यम्। परोवरीयस्त्वादिवत् - यथैकस्यामपि शाखायामुद्गीथावयवभूते प्रणवे परमात्मदृष्टिविधानसाम्येऽपि हिरण्मयपुरुषदृष्टिविधानात्परोवरीयस्त्वादि गुणविशिष्टदृष्टिविधानमर्थान्तरभूतम् ।।7।।
MARKER: sutram beginning
overall_sutram_no:362
sutram_text:संज्ञातश्चेत्तदुक्तमस्ति तु तदपि
sutram_index_string:3-3-8
362.        संज्ञातश्चेत्तदुक्तमस्ति तु तदपि ।। 3-3-8 ।।
उद्गीथविद्येति संज्ञैक्यात् तत् - विद्यैक्यमुक्तं चेत् तत् - संज्ञैक्यं विधेयभेदेऽप्यस्त्येव; यथा
अग्निहोत्रसंज्ञा नित्याग्निहोत्रे, कुण्डपायिनामयनाग्निहोत्रे च; यथा चोद्गीथविद्येति छान्दोग्ये प्रथमप्रपाठकोदितासु
बह्वीषु विद्यासु ।। 8।।
MARKER: sutram beginning
overall_sutram_no:363
sutram_text:व्याप्तेश्च समञ्जसम्
sutram_index_string:3-3-9
363.        व्याप्तेश्च समञ्जसम् ।। 3-3-9 ।।
छान्दोग्ये प्रथमप्रपाठके उत्तरास्वपि विद्यासूद्गीथावयवस्य प्रणवस्य प्रथमप्रस्तुतस्योपास्यत्वेन
व्याप्तेश्च तन्मध्यगतस्य तद्ध देवा उद्गीथमाजह्रु: (छा.1.2.1) इत्युद्गीथशब्दस्य प्रणवविषयत्वमेव समञ्जसम् । अवयवे च समुदायशब्द: पटो दग्ध: इत्यादिषु दृश्यते। अतश्चोद्गीथावयवभूत: प्रणव एवोद्गीथशब्दनिर्दिष्ट इति स एव प्राणदृष्ट्योपास्यश्छान्दोग्ये प्रतिपत्तव्य:। वाजसनेयके तु कृत्स्नोद्गीथविषय
उद्गीथशब्द इति कृत्स्नोद्गीथस्य कर्तोद्गाता प्राणदृष्ट्योपास्य इति विद्यानानात्वं सिद्धम्।।9।।
इति श्रीशारीरकमीमांसाभाष्ये अन्यथात्वाधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये  सर्वाभेदाधिकरणम्।।3।।
MARKER: sutram beginning
overall_sutram_no:364
sutram_text:सर्वाभेदादन्यत्रेमे
sutram_index_string:3-3-10
364.        सर्वाभेदादन्यत्रेमे ।। 3-3-10 ।।
छान्दोग्यवाजसनेयकयो: प्राणविद्या आम्नायते        यो ह वै ज्येष्ठं च श्रेष्ठं च वेद ज्येष्ठश्च
ह वै श्रेष्ठश्च भवति प्राणो वाव ज्येष्ठश्च श्रेष्ठश्च (छा.5.1.1) इत्यादि। तत्र ज्यैष्ठ्यश्रैष्ठ्यगुणकं
प्राणमुपास्यं प्रतिपाद्य वाक्चक्षुश्श्रोत्रमनस्सु वसिष्ठत्वप्रतिष्ठात्वसम्पत्त्वायतनात्वाख्यान् गुणान् प्रतिपाद्य
वागादीनां देहस्य च प्राणायत्तस्थितित्वेन तदायत्ततत्तत्कार्यत्वेन च प्राणस्य श्रैष्ठ्यं प्रतिपाद्य वागादि सम्बन्धितया        श्रुतान्वसिष्ठत्वादीन्        गुणांश्च        प्राणसम्बन्धितया        प्रतिपादयति।        एवं
छान्दोग्यवाजसनेयकयोर्ज्यैष्ठ्यश्रैष्ठ्यगुणको वसिष्ठत्वादिगुणकश्च प्राण उपास्य: प्रतिपाद्यते। कौषीतकिनां तु प्राणविद्यायां तथैव ज्यैष्ठ्यश्रैष्ठ्यगुणक: प्राण: उपास्य: प्रतिपादित:; न पुनर्वसिष्ठत्वादयो
वागादिसम्बन्धिनो गुणा: प्राणसम्बन्धितया प्रतिपादिता:। तत्र संशय: - किमत्र विद्या भिद्यते, उत नेति। किं युक्तम्? भिद्यत इति । कुत:? रूपभेदात्। यद्यप्युभयत्र प्राण एव ज्यैष्ठ्यश्रैष्ठ्यगुणक
उपास्य:; तथाप्येकत्र वसिष्ठत्वादिभिरपि गुणैर्युक्त: प्राण उपास्य: प्रतीयते; इतरत्र तु तद्विधुर
इत्युपास्यरूपभेदाद्विद्याभेद: -
सिद्धान्त:
इति प्राप्ते ब्रूम:- सर्वाभेदादन्यत्रेमे - नात्र विद्याभेद:, अन्यत्र कौषीतकिनां प्राणविद्यायामपि इमे
-        वसिष्ठत्वादयो गुणा उपास्यास्सन्ति, कुत:? सर्वाभेदात् - प्रतिज्ञातप्राणज्यैष्ठ्योपपादनप्रकारस्य सर्वस्य तत्राप्यभेदात्। तथाहि - छन्दोगवाजसनेयिनां प्राणविद्यायाम्        एता ह वै देवता अहंश्रेयसे
व्यूदिरे (छा.5.1.6) अहंश्रेयसे विवदमाना: (बृृ.8.1.7) इति चोपक्रम्य वागाद्येकैकापक्रमणे
अन्येषां सप्राणानामिन्द्रियाणां शरीरस्य च स्थितिं तत्तत्कार्यं चाविकलं प्रतिपाद्य प्राणोत्क्रमणे सर्वेषां विशरणमकार्यकरत्वं चाभिधाय सर्वेषां प्राणाधीनस्थितित्वतदधीनकार्यत्वाभ्यां प्राणस्य ज्यैष्ठ्यमुपपादितम्। एवमुपपादितं वागादिकार्यस्य प्राणाधीनत्वम् अथ हैनं वागुवाच यदहं वसिष्ठोऽस्मि त्वं तद्वसिष्ठोऽसि  (छां.5.1.13)  इत्यादिना  वागादिभिरनूद्यते।  कौषीतकिनां  प्राणविद्यायामपि
प्राणज्यैष्ठ्यश्रैष्ठ्यप्रतिपादनाय वागादिषु वसिष्ठत्वादय: प्रतिपादिता: । अथ हेमा देवता: प्रजापतिं पितरमेत्याब्रुवन् को वै न: श्रेष्ठ: इत्यादिना वागादिगता गुणा वागादयश्च देहश्च प्राणाधीना इति
प्राणस्य ज्यैष्ठ्यमुपपादितम् । वागादिभि: स्वस्वगुणानां वसिष्ठत्वादीनां प्राणाधीनत्वानुवादमात्रं तु कृतम् । नैतावता रूपभेद:, वागादीनां वसिष्ठत्वादिगुणान्वितानां प्राणाधीनकार्यत्वोपपादनेनैव प्राणस्य
वागादिवसिष्ठत्वादिगुणहेतुत्वस्य सिद्धत्वात् । तदेव हि प्राणस्य वसिष्ठत्वादिगुणयोगित्वम्; यद्वागादिवसिष्ठत्वादिहेतुत्वम्। अतोऽत्रापि वसिष्ठत्वादिगुणयोगात्प्राणो ज्येष्ठ: प्रतिपन्न इति नास्ति विद्याभेद:।।10।।
इति श्रीशारीरकमीमांसाभाष्ये सर्वाभेदाधिकरणम्।। 3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आनन्दाद्यधिकरणम्।।4।।
प्राणाविद्याविषयमन्यदपि निरूपणमनन्तरमेव करिष्यते। यथा प्राणस्य वसिष्ठत्वाद्यनुसन्धानेन विना ज्यैष्ठ्यश्रैष्ठ्यानुसन्धनानुपपत्तेरनुक्तानामपि वसिष्ठत्वादीनां कौषीतकिप्राणविद्यायां प्राप्ति:; तथा
ब्रह्मस्वरूपानुसन्धानं यैर्गुणैर्विना नोपपद्यते; ते ब्रह्मविद्यासु सर्वास्वप्यनुसन्धेया इत्ययमर्थ: - प्रतिपाद्यते।
MARKER: sutram beginning
overall_sutram_no:365
sutram_text:आनन्दादय: प्रधानस्य
sutram_index_string:3-3-11
365.        आनन्दादय: प्रधानस्य ।। 3-3-11 ।।
अत्र ब्रह्मस्वरूपगुणानां सर्वासु परविद्यासूपसंहारोऽस्ति, नेति विचार्यते। अप्रकरणाधीतानामुपसंहारे
प्रमाणाभावात्प्रकरणश्रुतानामेवोपसंहार इति।
सिद्धान्त:
एवं प्राप्ते ब्रूम: - आनन्दादय: प्रधानस्य - अभेदादिति वर्तते; प्रधानस्य गुणिनो
ब्रह्मणस्सर्वेषूपासनेष्वभेदात्, गुण्यपृथग्भावाद्गुणानां, सर्वत्रानन्दादयस्तद्गुणा उपसंहर्तव्या: ।।11।।
एवं तर्हि गुण्यपृथग्भावादेवानन्दादिवत्प्रियशिरस्त्वादयोऽपि तस्य प्रियमेव शिर: (तै.आन.5.2)
इत्यादौ ब्रह्मगुणत्वेन श्रुतास्सर्वत्र प्रसज्येरन्; नेत्याह -
MARKER: sutram beginning
overall_sutram_no:366
sutram_text:प्रियशिरस्त्वाद्यप्राप्तिरुपचयापचयौ हि भेदे
sutram_index_string:3-3-12
366.        प्रियशिरस्त्वाद्यप्राप्तिरुपचयापचयौ हि भेदे ।। 3-3-12 ।।
ब्रह्मस्वरूपगुणानां        प्राप्तावुच्यमानायां        प्रियशिरस्त्वादीनामप्राप्ति:,        तेषामब्रह्मगुणत्वात्;
ब्रह्मण:पुरुषविधत्वरूपणमात्रान्तर्गतत्वात्प्रियशिरस्त्वादीनाम्।        अन्यथा शिर:पक्षुपुच्छाद्यवयवभेदे        सति
ब्रह्मणोऽप्युपचयापचयौ प्रसज्येयाताम्। तथा च सति        सत्यं ज्ञानमनन्तं ब्रह्म (तै.आ.1.1) इत्यादि विरुध्यते ।।12।।
नन्वेवमेव ब्रह्मसम्बन्धिनामेवैश्वर्यगाम्भीर्यौदार्यकारुण्यादीनां गुणानामनन्तानां गुण्यपृथक्स्थितत्वमात्रेण, तत्राश्रुतानामप्युपसंहारे सर्वे सर्वत्र प्रसज्येरन्, आनन्त्यादुपसंहाराशक्तिश्च; तत्राह -
MARKER: sutram beginning
overall_sutram_no:367
sutram_text:इतरे त्वर्थसामान्यात्
sutram_index_string:3-3-13
367.        इतरे त्वर्थसामान्यात् ।। 3-3-13 ।।
तुशब्दश्चोद्यं व्यावर्तयति; इतरेतु - आनन्दादय: अर्थसामान्यात्सर्वत्रानुवर्तन्ते । ये त्वर्थसमाना:
-        अर्थस्वरूपनिरूपणधर्मत्वेनार्थप्रतीत्यनुबन्धिन:;        तेऽर्थस्वरूपवत्सर्वत्रानुवर्तन्ते।        ते        च गुणास्सत्यज्ञानानन्दामलत्वानन्तत्वानि। यतो वा इमानि (तै.भृगु.1) इत्यादिना जगत्कारणतयोपलक्षितं
ब्रह्म सत्यं ज्ञानमनन्तं ब्रह्म (तै.आ.1.1) आनन्दो ब्रह्म (तै.भृगु.6ु) इत्यानन्दादिभिर्हि स्वरूपतो निरूप्यते। अत उपास्यब्रह्मस्वरूपावगमाय सर्वासु विद्यास्वानन्दादयोऽनुवर्तन्ते। ये तु निरूपितस्वरूपस्य
ब्रह्मण: कारुण्यादयो गुणा: प्रतिपन्ना:; तेषां गुण्यपृथक्स्थितत्वेऽपि प्रतीत्यनुबन्धित्वाभावात् - ये यत्र
श्रुता:, ते तत्रोपसंहार्या: इति निरवद्यम् ।।13।।
यत्तूपचयापचयप्रसङ्गात्प्रियशिरस्त्वादयो ब्रह्मण: पुरुषविधत्वरूपणमात्रार्था:; न तु ब्रह्मगुणा:। तर्ह्यतथारूपस्य ब्रह्मणस्तथात्वेन रूपणं किमर्थं क्रियते; अतथाभूतस्य हि तथात्वरूपणे केनचित्प्रयोजनेन
भवितव्यम्; यथा आत्मानं रथिनं विद्धि (कठ.1.3.3) इत्यादिनोपासकस्य तदुपकरणानां च
रथिरथादित्वरूपणमुपासनोपकरणभूतशरीरेन्द्रियादिवशीकरणार्थं क्रियत इत्युक्तम्। न चेह तथाविधं किञ्चिप्रयोजनं दृश्यते इति बलाद्ब्रह्मगुणत्वं प्रियशिरस्त्वादीनामभ्युपेत्यम्। तत्राह -
MARKER: sutram beginning
overall_sutram_no:368
sutram_text:आध्यानाय प्रयोजनाभावात्
sutram_index_string:3-3-14
368.        आध्यानाय प्रयोजनाभावात् ।। 3-3-14 ।।
प्रयोजनान्तराभावादाध्यानायायं रूपणोपदेश: क्रियते । आध्यानम् - अनुचिन्तनम्, उपासनमुच्यते।
ब्रह्मविदाप्नोति परम् (तै.आ.1.1) इत्यत्रोपदिष्टाध्यानरूपवेदनसिद्धये ह्यानन्दमयब्रह्मप्रतिपत्त्यर्थमानन्दमयं
ब्रह्म प्रियमोदादिरूपेण विभज्य शिर:पक्षादित्वेन रूपयित्वोपदिश्यते। यथाऽन्नमय: पुरुष: अयं देह: शिर:पक्षादिभि:; तस्येदमेव शिर: (तै.आ.1.1) इत्यादिना बृुद्धावारोप्यते; यथा च प्राणमयमनोमयविज्ञानमया: तस्य प्राण एव शिर: (तै.आ.2.3) इत्यादिना प्राणाद्यवयवैर्बुद्धावारोप्यन्ते; एवमेभ्योऽर्थान्तरभूतस्तदन्तरात्मा
आनन्दमयोऽपि प्रियमोदादिभिरेकदेशै: शिर:प्रभृतित्वेन रूपितैराध्यानाय बुद्धावारोप्यते। एवमानन्दमयोपलक्षणत्वात् प्रियशिरस्त्वादीनां न सर्वदा आनन्दमयप्रतीतावनुवर्तन्ते ।।14।।
MARKER: sutram beginning
overall_sutram_no:369
sutram_text:आत्मशब्दाच्च
sutram_index_string:3-3-15
369.        आत्मशब्दाच्च ।। 3-3-15।।
अन्योऽन्तर        आत्माऽऽनन्दमय:        (तै.आन.5.2)        इत्यात्मशब्देन        निर्देशादात्मनश्च शिर:पक्षपुच्छासम्भवात्प्रियशिरस्त्वादयस्तस्य सुखप्रतिपत्त्यर्थं रूपणमात्रमिति गम्यते ।।15।।
ननु        अन्योऽन्तर आत्मा प्राणमय: (तै.आन.2.1)        अन्योऽन्यर आत्मा मनोमय:
(तै.आन.3.2) इत्यात्मशब्दस्यानात्मस्वपि पूर्वं प्रयुक्तत्वात् अन्योऽन्तर आत्माऽऽनन्दमय: (तै.आन.52)
इत्यात्मशब्दस्य परमात्मविषयत्वं कथं निश्चीयते? तत्राह -
MARKER: sutram beginning
overall_sutram_no:370
sutram_text:आत्मगृहीतिरितरवदुत्तरात्
sutram_index_string:3-3-16
370.        आत्मगृहीतिरितरवदुत्तरात् ।। 3-3-16 ।।
अन्योऽन्तर आत्माऽऽनन्दमय: (तै.आ.5.2) इत्यत्रात्मशब्देन परमात्मन एव ग्रहणम्,
इतरवत् - यथेतरत्र        आत्मा वा इदमेक एवाग्र आसीत् स ईक्षत लोकान्नु सृजै (ऐत.1.1.1)
इत्यादिष्वात्मशब्देन परमात्मन एव ग्रहणम्; तद्वत् । कुत एतत्? उत्तरात् - सोऽकामयत बहु स्यां प्रजायेय (तै.आन.6.2) इत्यानन्दमयविषयादुत्तराद्वाक्यात् ।।16।।
MARKER: sutram beginning
overall_sutram_no:371
sutram_text:अन्वयादिति चेत्स्यादवधारणात्
sutram_index_string:3-3-17
371.        अन्वयादिति चेत्स्यादवधारणात् ।। 3-3-17 ।।
पूर्वत्र प्राणमयादिष्वनात्मस्वात्मशब्दान्वयदर्शनान्नोत्तरान्निश्चेतुं शक्यत इति चेत् - स्यादवधारणात्
-        स्यादेव निश्चय:; कुत:? अवधारणात् पूर्वत्रापि तस्माद्वा एतस्मादात्मन आकाशस्सम्भूत: (तै.आन.1.2) इति परमात्मन एव बृुद्ध्याऽवधारितत्वात् अन्नमयादनन्तरे प्राणमये प्रथमं परमात्मबुद्धिरवतीर्णा; तदनन्तरं  च  प्राणमयादनन्तरे  मनोमये;  ततो  विज्ञानमये,  तत  आनन्दमये  प्रक्रान्ता
परमात्मबृुद्धिस्तदन्तराभावादुत्तराच्च सोऽकामयत (तै.आन.6.2) इति वाक्यात्प्रतिष्ठितेत्युपक्रमेऽप्यपरमात्मनि
परमात्मबुद्ध्या आत्मशब्दान्वय इति निरवद्यम्।।17।।
इति श्रीशारीरकमीमांसाभाष्ये आनन्दाद्यधिकरणम्।।4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये कार्याख्यानाधिकरणम्।।5।।
MARKER: sutram beginning
overall_sutram_no:372
sutram_text:कार्याख्यानादपूर्वम्
sutram_index_string:3-3-18
372.        कार्याख्यानादपूर्वम्।।3-3-18।।
पूर्वप्रस्तुतप्राणविद्याशेषभूतमिदानीं चिन्त्यते। छान्दोग्यवाजसनेयकयो: ज्येष्ठं च श्रेष्ठं च
प्राणमुपास्यमुक्त्वा प्राणस्य वासस्त्वेनापोऽभिधीयन्ते; छान्दोग्ये तावत्        स होवाच किं मे वासो
भविष्यतीति । आप इति होचु: । तस्माद्वा एतदशिष्यन्त: पुरस्ताच्चोपरिष्टाच्चाद्भि:
परिदधति । लम्भुको ह वासो भवत्यनग्नो भवति (छा.5.2.2) इति। वाजसनेयके किं मे वास:
(बृृ.8.1.14) इति प्राणेन पृष्टा वागादय: ऊचु: आपो वास इति । तद्विद्वांसश्श्रोत्रिया अशिष्यन्त
आचामन्त्यशित्वा चाचमन्त्येतमेव तदनमनग्नंकुर्वन्तो मन्यन्ते (बृृ.8.1.14) तस्मादेवंविदशिष्यन्नाचामेदशित्वा चाचामेदेतमेव तदनमनग्नं कुरुते (बृृ.8.1.14) इति । तत्र संशय: - किमत्राचमनं विधीयते, उतापां प्राणवासस्त्वानुसन्धानमिति। अशिष्यन्नाचामेदशित्वा चाचामेत् (बृृ.8.1.14) इत्याचमने विधिप्रत्ययश्रवणात्, एतमेव तदनमनग्नं कुरुते (बृृ.8.1.14)
इति वेदने विधिप्रत्ययाभावादनग्नतासङ्कीर्तनस्य स्तुत्यर्थतयाऽन्वयोपपत्तेश्च, भोजनाङ्गस्याचमनस्य स्मृत्याचारप्राप्तत्वेन विधिप्रत्ययबलात्प्राणविद्याङ्गमाचमनान्तरं विधीयते -
सिद्धान्त:
इति प्राप्ते ब्रूम: - आचमनीयानामपां प्राणस्य वासस्त्वानुसन्धानमेवेह - अपूर्वम् - अप्राप्तं विधीयते, कार्याख्यानात् - अप्राप्ताख्यानात्, अप्राप्ताख्याने शब्दस्यार्थवत्त्वादित्यर्थ:। एतदुक्तं भवति - किं मे वास: (बृृ.8.1.14)  आपो वास: (बृृ.8.1.14)   अद्भि:परिदधति (छा.5.2.2)
एतमेव तदनमनग्नं कुरुते इत्युपक्रमोपसंहारयोर्वाक्यस्यापां प्राणवासोदृष्टिपरत्वप्रतीतेराचमनस्य स्मृत्याचारप्राप्तत्वात् आचमनमनूद्य आचमनीयासु अप्सु प्राणवासस्त्वानुसन्धानं विधीयते इति । अत एव च्छान्दोग्ये,  तस्माद्वा एतदशिष्यन्त: पुरस्ताच्चोपरिष्टाच्चाद्भि: परिदधति (छा.5.2.2)
इत्यद्भि: परिधानमेवोक्तम्; नाचमनम्।।18।।
इति श्रीशारीरकमीमांसाभाष्ये कार्याख्यानाधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये समानाधिकरणम्।।6।।
MARKER: sutram beginning
overall_sutram_no:373
sutram_text:समान एवं चाभेदात्
sutram_index_string:3-3-19
373.        समान एवं चाभेदात् ।। 3-3-19 ।।
वाजसनेयके अग्निरहस्ये शाण्डिल्यविद्याऽऽम्नाता सत्यं ब्रह्मेत्युपासीत, अथ खलु क्रतुमयोऽयं पुरुष: (वाजसनेयके  अग्निरहस्ये 10.6) इत्यारभ्य स आत्मानमुपासीत मनोमयं
प्राणशरीरं भारूपं सत्यसङ्कल्पमाकाशात्मानम् (वाजसनेयके अग्निरहस्ये 10.6) इति । तथा तस्मिन्नेव बृृहदारण्यके पुनरपि शाण्डिल्यविद्याऽऽम्नायते मनोमयोऽयं पुरुषो भास्सत्यं तस्मिन्नन्तर्हृदये यथा व्रीहिर्वा यवो वा स एष सर्वस्य वशी सर्वस्येशानस्सर्वस्याधिपतिस्सर्वमिदं प्रशास्ति यदिदं किञ्च (बृृ.7.6.1) इति। तत्र संशय: - किमत्र विद्या भिद्यते, उत नेति । संयोगचोदनाख्यानामविशेषेऽपि
वशित्वाद्युपास्यगुणभेदेन रूपभेदाद्विद्याभेद: ।
सिद्धान्त:
इति प्राप्ते उच्यते - समान एवमिति । यथाऽग्निरहस्ये मनोमयप्राणशरीरभारूप- सत्यसङ्कल्पत्वगुणगण: श्रुत:; एवं बृृहदारण्यकेऽपि मनोमयत्वादिके समाने सत्यधिकस्य वशित्वादेश्च सत्यसङ्कल्पत्वगुणाभेदान्न रूपभेद:; अतो विद्यैक्यम् ।।19।।
इति श्रीशारीरकमीमांसाभाष्ये समानाधिकरणम्।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये सम्बन्धाधिकरणम्।।7।।
MARKER: sutram beginning
overall_sutram_no:374
sutram_text:सम्बन्धादेवमन्यत्रापि
sutram_index_string:3-3-20
374.        सम्बन्धादेवमन्यत्रापि ।। 3-3-20 ।।
बृृहदारण्यके श्रूयते - सत्यं ब्रह्म (बृृ.7.42) इत्युपक्रम्य तद्यत्सत्यमसौ स आदित्यो य एष एतस्मिन्मण्डले पुरुषो, यश्चायं दक्षिणेऽक्षन् (बृृ.7.5.1) इत्युपक्रम्य आदित्यमण्डलेऽक्षिणि च सत्यस्य ब्रह्मणो व्याहृतिशरीरत्वेनोपास्यत्वमुक्त्वा तस्योपनिषदहरित्यधिदैवतम् (बृृ.7.5.3) तस्योपनिषदहमिति अध्यात्मम् (बृृ.7.5.3) इति द्वे उपनिषदौ - रहस्यनामनी उपासनशेषतयाऽम्नायेते; ते किं यथाश्रुतस्थानविशेषनियतत्वेन व्यवस्थिते, उत उभयत्र उभे  अनियमेनेति संशये सत्यस्य,
व्याहृतिशरीरस्यैवोपास्यस्य ब्रह्मणो द्वयो: स्थानयोस्सम्बन्धादुपास्यैक्येन रूपाभेदात् संयोगाद्यभेदाच्च विद्यैक्यादनियमेनेति  प्राप्तम्  ।  तदिदमुच्यते  -  सम्बन्धादेवमन्यत्रापीति।  यथा
मनोमयत्वादिगुणविशिष्टस्यैकत्वादुपास्यैक्येन रूपाभेदाद्विद्यैक्याद्गुणोपसंहार:; एवमन्यत्राक्ष्यादित्यसम्बन्धिनो
ब्रह्मणस्सत्यस्यैकत्वेन विद्यैक्यादुभयोरुभयत्रोपसंहार: इति ।।20।।
सिद्धान्त:
एवं प्राप्ते प्रचक्ष्महे -
MARKER: sutram beginning
overall_sutram_no:375
sutram_text:न वा विशेषात्
sutram_index_string:3-3-21
375.        न वा विशेषात् ।। 3-3-21 ।।
न वा एतदस्ति -        यद्विद्यैक्यादुपसंहार: इति । कुत:? विशेषात् - उपास्यरूपविशेषात्।
ब्रह्मण एकत्वेऽप्येकत्रादित्यमण्डलस्थतया उपास्यत्वम्; इतरत्राक्ष्याधारतयोपास्यत्वमिति स्थानसम्बन्धित्वभेदेन
रूपभेदाद्विद्याभेद: । नैवं शाण्डिल्यविद्याया: उपास्यस्थानं भिद्यते, उभयत्र हृदयाधारत्वेनोपास्यत्वात् ।
अतो व्यवस्थिते इति ।।21।।
MARKER: sutram beginning
overall_sutram_no:376
sutram_text:दर्शयति च
sutram_index_string:3-3-22
376.        दर्शयति च ।। 3-3-22 ।।
दर्शयति चाक्ष्याधारादित्याधारयोर्गुणानुपसंहारं तस्यैतस्य तदेव रूपं यदमुष्य रूपम् (छां.1.7.5)
इत्यादिना रूपाद्यतिदेशेन । स्वतो ह्यप्राप्तावतिदेशेन प्राप्त्यपेक्षा।।22।।
इति श्रीशारीरकमीमांसाभाष्ये सम्बन्धाधिकरणम् ।। 7 ।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये सम्भृत्यधिकरणम् ।।8।।
MARKER: sutram beginning
overall_sutram_no:377
sutram_text:सम्भृतिद्युव्याप्त्यपि चात:
sutram_index_string:3-3-23
377.        सम्भृतिद्युव्याप्त्यपि चात: ।। 3-3-23 ।।
तैत्तिरीयके नारायणीयानां खिलेषु च        ब्रह्म ज्येष्ठा वीर्या सम्भृतानि ब्रह्माग्रे ज्येष्ठं दिवमाततान । ब्रह्म भूतानां प्रथमोऽत जज्ञे तेनार्हति ब्रह्मणा स्पर्धितुं क: इति ब्रह्मणि ज्येष्ठानां
वीर्याणां सम्भृति: द्युव्याप्तिश्चेत्यादिगुणजातमाम्नातम् । तेषामुपासनविशेषमनारभ्याधीतानां गुणानां
सर्वासु विद्यासूपसंहारे प्राप्त उच्यते -
सिद्धान्त:
सम्भृतिद्युव्याप्त्यपि इति । सम्भृतिद्युव्याप्तीति समाहारद्वन्द्वत्वादेकवद्भाव: । सम्भृत्यादिकमनारभ्याधीतमपि अत एव स्थानभेदाद्व्यवस्थाप्यम्; न सर्वत्रोपसंहर्तव्यम्। कथमनारभ्याधीतानां स्थानविशेषनियतत्वम्? स्वसामर्थ्यादिति ब्रूम:। द्युव्याप्तिस्तावत् हृदयाद्यल्पस्थानगोचरासु विद्यासु नोपसंहर्तुं
शक्या;        सम्भृत्यादयोऽपि        तत्सहचारिणस्तत्तुल्यदेशा        इत्यल्पस्थानविषयासु        विद्यास्वनुपसंहार्या: ।
शाण्डिल्यदहरादिविद्यास्वल्पस्थानविषयासु        ज्यायान्        पृथिव्या:        (छा.3.14.3)        यावान्वा
अयमाकाशस्तावानेषोऽन्तर्हृदय        आकाश:        (छा.8.1.3)        इत्यादयस्तत्रतत्राशक्योपसंहारा:
मनोमयत्वापहतपाप्मत्वादि विशिष्टस्योपास्यस्य माहात्म्यप्रतिपादनपरा:।।
इति श्रीशारीरकमीमांसाभाष्ये सम्भृत्यधिकरणम् ।।8।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये पुरुषविद्याधिकरणम्।।9।।
MARKER: sutram beginning
overall_sutram_no:378
sutram_text:पुरुषविद्यायामपि चेतरेषामनाम्नानात्
sutram_index_string:3-2-24
378.        पुरुषविद्यायामपि चेतरेषामनाम्नानात् ।। 3-2-24 ।।
तैत्तिरीयके पुरुषविद्याऽम्नायते तस्यैवं विदुषो यज्ञस्याऽत्मा यजमानश्श्रद्धा पत्नी शरीरमिध्ममुरो
वेदिर्लोमानि बर्हि: (तै.नारा.52) इत्यादिका। छान्दोग्येऽपि पुरुषविद्याऽम्नायते        पुरुषो वाव यज्ञस्तस्य यानि चतुर्विंशतिवर्षाणि (छा.3.16.1) इत्यादिका । तत्र संशय: - किमत्र विद्या भिद्यते,
उत नेति । पुरुषविद्येति नामैक्यात्पुरुषावयवेषु यज्ञावयवकल्पनसाम्येन रूपैक्यात् तैत्तिरीयके
फलसंयोगाश्रवणात्        प्र ह षोडशं वर्षशतं जीवति (छा.3.16.7) इति छान्दोग्ये श्रुतस्यैव
पुरुषविद्याफलत्वात्फलसंयोगस्याप्यविशेषाद्विद्यैक्यम्।।
सिद्धान्त:
इति प्राप्ते उच्यते        - उभयत्राम्नातयोर्विद्ययो: पुरुषविद्यात्वेऽपि विद्याभेदोऽस्त्येव; कुत:?
इतरेषामनाम्नानात् - एकस्यां शाखायामाम्नातानां गुणानामन्यत्रानाम्नानात्। तथा हि यत्सायं
प्रातर्मध्यन्दिनं च तानि सवनानि (तै.नारा.52) इत्यादयस्तैत्तिरीयके आम्नाता: छान्दोग्ये सवनत्वेन नाम्नायन्ते; त्रेधा विभक्तं पुरुषायुषं छान्दोग्ये सवनत्वेन कल्प्यते; छान्दोग्ये श्रुतानामशिशिषादीनां दीक्षादित्वकल्पनं तैत्तिरीयके न कृतम्; यजमानपत्न्यादिपरिकल्पनं चान्यथा। अतो रूपमुभयत्र भिद्यते। तथा फलसंयोगोऽपि भिद्यते; तैत्तिरीयके हि पूर्वानुवाके ब्रह्मणे त्वामहस ओमित्यात्मानं युञ्जीत (तै.नारा.51.5) इति ब्रह्मविद्यामभिधाय तत्फलत्वेन  ब्रह्मणो महिमानमाप्नोति (तै.नारा.52.)
इत्युक्त्वा तस्यैवं विदुष: (तै.ना.52) इत्यादिना आम्नाता पुरुषविद्याऽस्यैव ब्रह्मविदुषो यज्ञत्वकल्पनमिति गम्यते।।
अतो ब्रह्मविद्याङ्गत्वाद्ब्रह्मप्राप्तिरेवात्र फलम्; फलवत्सन्निधावफलं तदङ्गम् (मीमांसान्याय:)
इति न्यायात्तैत्तिरीयकाम्नाता पुरुषविद्या ब्रह्मविद्याङ्गमिति गम्यते। छान्दोग्ये त्वायु:प्राप्तिफला पुरुषविद्येत्युक्तम्।
अतो रूपसंयोगयोर्भेदाद्विद्याभेद इत्येकत्राम्नातानां गुणानामितरत्रानुपसंहार:।।24।।
इति श्रीशारीरकमीमांसाभाष्ये पुरुषविद्याधिकरणम्।।9।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये वेधाद्यधिकरणम्।।10।।
MARKER: sutram beginning
overall_sutram_no:379
sutram_text:वेधाद्यर्थभेदात्
sutram_index_string:3-3-25
379.        वेधाद्यर्थभेदात् ।। 3-3-25 ।।
आथर्वणिका उपनिषदारम्भे शुक्रं प्रविध्य हृदयं प्रविध्य (अथर्व.उ.1) इत्यादीन्मन्त्रानधीयते; सामगाश्च रहस्यब्राह्मणारम्भे देव सवित: प्रसुव यज्ञं प्रसुव (साम.ब्रा.1.1.1) इत्याद्यामनन्ति, काठकास्तैत्तिरीयकाश्च शं नो मित्रश्शंवरुण: (तै.शि.1) इत्यादिकम्; शाट्यायनिश्च श्वेतोऽश्वो
हरिनीलोऽसि इत्यादिकम्; ऐतरेयिणस्तु महाव्रतब्राह्मणमधीयते  इन्द्रो ह वै वृत्रं हत्वा महानभवत्
इत्यादि; कौषीतकिनोऽपि महाव्रतब्राह्मणमेव प्रजापतिर्वै संवत्सरस्तस्यैष आत्मा यन्महाव्रतम् इति,
वाजसनेयिनस्तु प्रवर्ग्यब्राह्मणं देवा हवै सत्रं निषेदु: इत्यादि। तत्र संशय: - किमुपनिषदारम्भेष्वधीता:
शुक्रं प्रविध्य (अथर्व.उ.1), शं नो मित्र: (तै.शिक्षा.1) इत्यादयो मन्त्रा: प्रवर्ग्यादीनि च कर्माणि विद्याङ्गम्, उत नेति। किं युक्तम्? विद्याङ्गमिति। कुत:? सन्निधिसमाम्नानात् विद्याङ्गत्वप्रतीते:। यद्यपि शुक्रं प्रविध्य इत्यादीनां मन्त्राणां प्रवर्ग्यादेश्च कर्मण: श्रुतिलिङ्गवाक्यैर्बलवद्भिर्यथायथं कर्मसु विनियोगोऽवगम्यते,  तथाऽपि   शं  नो  मित्र:  (तै.आन.1ु)   सह  नाववतु  (तै.आन.1)
इत्यादेर्मन्त्रस्यान्यत्र विनियोगाभावाद्विद्याधिकाराच्च विद्याङ्गत्वमवर्जनीयिमिति सर्वासु विद्यासु इमे
मन्त्रा: उपसंहर्तव्या:-
सिद्धान्त:
एवं प्राप्ते प्रचक्ष्महे - वेधाद्यर्थभेदात् । शुक्रं प्रविध्य हृदयं प्रविध्य,        ऋतं वदिष्यामि, सत्यं वदिष्यामि (तै.शिक्षा.1) ऋतमवादिषं, सत्यमवादिष,ं (तै.उ.शिक्षा.12.1) तेजिस्वनाऽवधीतमस्तु
मा विद्वषावहै (तै.भृगु.1.1)        इत्यादिभिर्लिङ्गैरभिचाराध्ययनादिष्वेषां विनियोगावगमान्न विद्याङ्गत्वम्
।        एतदुक्तं        भवति-        यथा        हृदयं        प्रविध्य        इत्यादिमन्त्रसामर्थ्यात्        शुक्रं        प्रविध्य
इत्यादीनामभिचारादिशेषत्वमवगम्यते, एवमेव ऋतं वदिष्यामि (तै.शिक्षा.1.अनु) तेजिस्वनावधीतमस्तुु
इत्यादिमन्त्रसामर्थ्यादेव स्वाध्यायशेषत्वं शं नो मित्र: (तै.शिक्षा.1) इत्यादिमन्त्राणामवगम्यते; अतो न तेषां विद्याङ्गत्वम् इति शुक्रं प्रविध्य इत्यादीनां प्रवर्ग्यादिब्राह्मणानां चेह पाठो दिवाकीर्त्यत्वारण्येऽनुवाक्यत्वकृत:।।25।।
इति श्रीशारीरकमीमांसाभाष्ये वेधाद्यधिकरणम् ।।10।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये हान्यधिकरणम्।।11।।
MARKER: sutram beginning
overall_sutram_no:380
sutram_text:हानौ तूपायनशब्दशेषत्वात् कुशाच्छन्दस्स्तुत्युपगानवत्तदुक्तम्
sutram_index_string:3-3-26
380.        हानौ तूपायनशब्दशेषत्वात् कुशाच्छन्दस्स्तुत्युपगानवत्तदुक्तम्        ।। 3-3-26 ।।
छन्दोगा आमनन्ति -        अश्व इव रोमाणि विधूय पापं चन्द्र इव राहोर्मुखात्प्रमुच्य। धूत्वा
शरीरमकृतं कृतात्मा ब्रह्मलोकमभिसम्भवानि (छा.8.13.1) इति; आथर्वणिकाश्च        तदा विद्वान्
पुण्यपापे विधूय निरञ्जन: परमं साम्यमुपैति (मु.3.1.3) इति; शाट्यायिनस्तु तस्य पुत्रा दायमुपयन्ति सुहृदस्साधुकृत्यां द्विषन्त: पापकृत्याम् इत्यादि; कौषीतकिनस्तु तत्सुकृतदुष्कृते धूनुते तस्य प्रिया ज्ञातयस्सुकृतमुपयन्ति अप्रिया दुष्कृतम् (कौषी.1.अ.4) इति। एवं क्वचित्पुण्यपापयोर्हानि:, क्वचित्प्रियाप्रियेषु तत्प्राप्ति:, क्वचिदुभयं च श्रुतम्। तदुभयमेकैकविद्यायां
श्रुतमपि सर्वविद्याङ्गमास्थेयम्, सर्वब्रह्मविद्यानिष्ठस्यापि ब्रह्म प्राप्नुवत: पुण्यपापप्रहाणस्यावश्यंभावित्वात्
प्रहीणविषयत्वाच्चोपायनस्य। तच्चिन्तनं च विधीयमानं सर्वविद्याङ्गं  भवितुमर्हति। तत्रेदं विचार्यते
-        हानिचिन्तनमुपायनचिन्तनमुभयचिन्तनं च विकल्प्येरन्, उपसंह्रियेरन्वा । किं युक्तम्? विकल्प्येरन्निति। कुत:? पृथगाम्नानसामर्थ्यात् । समुच्चये हि सर्वत्रोभयानुसन्धानं स्यात्, तच्च कौषीतकीवाक्यैनैव सिद्धमित्यन्यत्राम्नानमनर्थकमेव स्यात् । अतोऽनेकत्राम्नानस्य विकल्प एव प्रयोजनम्। न चाध्येतृभेदेन
परिहर्तुं शक्यमनेकत्राम्नानम्,  अविशेषपुनश्श्रवणं ह्यध्येतृभेदपरिहार्यम्, अत्र तु हानिरेव द्वयो:
शाखयो:, उपायनमेव चैकस्याम् । न च विद्याभेदेन व्यवस्थापयितुं शक्यम्, सर्वशेषभूतमिदमनुसन्धानमित्युक्तत्वात्।।
सिद्धान्त:
अत्रेदमुच्यते - हानौ तूपायनशब्दशेषत्वात् - इति। तु शब्द: पक्षं व्यावर्तयति, हानाविति
प्रदर्शनार्थम्, केवलायां हानौ केवले चोपायने श्रूयमाणे तयोरितरेतरसमुच्चयोऽवश्यंभावी; कुत:?
उपायनशब्दशेषत्वात् उपायनशब्दस्य हानिवाक्यशेषत्वात् । उपायनवाक्यस्य हि हानिवाक्यशेषत्वेमेवोचितम्, विदुषा त्यक्तयो: पुण्यपापयो: प्रवेशस्थानवाचित्वादुपायनवाक्यस्य । प्रदेशान्तराम्नातस्य वाक्यस्य
प्रदेशान्तराम्नातवाक्यशेषत्वे दृष्टान्ता उपन्यस्यन्ते - कुशाच्छन्दस्स्तुत्युपगानवदिति। कालापिन:
कुशा वानस्पत्या: इत्यामनन्ति; शाट्यायनिनां तु        औदुम्बर्य: कुशा:        इति वाक्यं सामान्येन
वानस्पत्यत्वेनावगता: कुशा: औदुम्बर्य इति विशिंषत्तद्वाक्यशेषतामापद्यते; तथा देवासुराणां छन्दोभि: इत्यादिना अविशेषेण देवासुराणां छन्दसां प्रसङ्गे देवच्छन्दांसि पूर्वम् इति वचनं क्रमविशेषं प्रतिपादयत्तद्वाक्यशेषतां गच्छति; तथा हिरण्येन षोडशिन: स्तोत्रमुपाकरोति इत्यविशेषेण
प्राप्ते  समयाविशिते सूर्ये षोडशिन: स्तोत्रमुपाकरोति (तै.सं.कां.6.11) इति विशेषविषयं वाक्यं
तद्वाक्यशेषतां भजते; तथा ऋत्विज उपगायन्ति (पू.मी.10.4.6) इत्यविशेषप्राप्तस्य नाध्वर्युरुपगायेत् (तै.सं.6.कां.3.1.6) इति वाक्यमनध्वर्युविषयतामवगमयत् तद्वाक्यशेषत्वमृच्छति; एवं सामान्येनावगतमर्थं विशेषे व्यवस्थापयितुं क्षमस्य वाक्यस्य तत्छेषत्वमनभ्युपगच्छद्भिस्तयोरर्थयोर्विकल्पस्समाश्रयितव्य:; स च सम्भवन्त्यां गतौ न युज्यते; तदुक्तं पूर्वस्मिन् काण्डे अपि तु वाक्यशेषस्स्यादन्याय्यत्वाद्विकल्पस्य विधीनामेकदेश: स्यात् (जैमि.सू.10.8.4) इति। तदेवं केवलहानोपायनवाक्ययोरेकवाक्यत्वात्केवलस्य
हानस्य, केवलस्यचोपायनस्याभावाद्विकल्पो नोपपद्यते। कौषीतकिनामुभयाम्नानमविशेषपुनश्श्रवणत्वेन
प्रतिपत्तृभेदादविरुद्धम् ।।26।।
इति श्रीशारीकमीमांसाभाष्ये हान्यधिकरणम्।।11।।
MARKER: adhikaranam beginning
श्रीशारीरकमीमांसाभाष्ये साम्परायाधिकरणम्।।12।।
MARKER: sutram beginning
overall_sutram_no:381
sutram_text:साम्पराये तर्तव्याभावात्तथा ह्यन्ये
sutram_index_string:3-3-27
381.        साम्पराये तर्तव्याभावात्तथा ह्यन्ये ।। 3-3-27 ।।
सुकृतदुष्कृतयोर्हानमुपायनं च सर्वासु विद्यासु चिन्तनीयमित्युक्तम्; तद्धानं किं देहवियोगकाले देहादुत्क्रान्तस्याध्वनि च, उत देहवियोगकाल एवेति विशये उभयत्रेति युक्तम्, उभयथा श्रुतत्वात्; एवं हि कौषीतकिनस्समामनन्ति  स एतं देवयानं पन्थानमापद्याग्निलोकं गच्छति (कौषी.1.3.4)
इत्युपक्रम्य स आगच्छति विरजां नदीं तां मनसाऽत्येति तत्सुकृतदुष्कृते धूनुते (कौषी.1.3.4)
इति। अत्र वाक्ये अध्वनि सुकृतदुष्कृतहानि: प्रतीयते । ताण्डिनस्तु  अश्व इव रोमाणि विधूय
पापं चन्द्र इव राहोर्मुखात्प्रमुच्य। धूत्वा शरीरमकृतं कृतात्मा ब्रह्मलोकमभिसम्भवानि (छा.8.1.13)
इति। अत्र तु देहवियोगकाल इति प्रतीयते; शाट्यायनकेऽपि तस्य पुत्रा दायमुपयन्ति सुहृदस्साधुकृत्यां द्विषन्त: पापकृत्याम् इति पुत्रेषु दायसंक्रान्तिसमकालं सुकृतदुष्कृतसंक्रमणं श्रूयमाणं देहवियोगकाल इति गम्यते। अतस्सुकृतदुष्कृतयोरेकदेशो देहवियोगकाले हीयते; शेषस्त्वध्वनि -
इति प्राप्त उच्यते - साम्पराये - इति। साम्पराये - देहादपक्रमणकाले एव विदुषस्सुकृतदुष्कृते निरवशेषं हीयेते। कुत:? तर्तव्याभावात् - विदुषो देहवियोगात्पश्चात्सुकृतदुष्कृताभ्यां तरितव्यभोगाभावात्। विद्याफलभूतब्रह्मप्राप्तिव्यतिरेकेण हि सुकृतदुष्कृताभ्यां भोक्तव्ये सुखदु:खे न विद्येते । तथा ह्यन्ये - देहिवयोगादूर्ध्वं ब्रह्मप्राप्तिव्यतिरिक्तसुखदु:खोपभोगाभावमधीयते अशरीरं वा व सन्तं न प्रियाप्रिये स्पृशत:  (छां.8.12.1)  एष  सम्प्रसादोऽस्माच्छरीरात्समुत्थाय  परं  ज्योतिरुपसम्पद्य  स्वेन
रूपेणाभिनिष्पद्यते (छां.6.12.2) तस्य तावदेव चिरं यावन्न विमोक्ष्येऽथ सम्पत्स्ये (छा.6.14.2)
इति ।।27।।
MARKER: sutram beginning
overall_sutram_no:382
sutram_text:छन्दत उभयाविरोधात्
sutram_index_string:3-3-28
382.        छन्दत उभयाविरोधात् ।। 3-3-28 ।।
एवमर्थस्वाभाव्यात्सुकृतदुष्कृतहानिकालेऽवधृते सत्युभयाविरोधेन श्रुतेरर्थस्वभावस्य चाविरोधेन छन्दत:
-        यथेष्टं पदानामन्वयो वर्णनीय:। कौषीतकीवाक्ये तत्सुकृतदुष्कृते धूनुते (कौषी.1.4.3) इति चरमश्रुतो वाक्यावयव: एतं देवयानं पन्थानमापद्य (कौषी.1.4.3) इति प्रथमश्रुतावयवात्प्रागनुगमयितव्य
इत्यर्थ: ।।28।।
अत्र पूर्वपक्षी प्रत्यवतिष्ठते -
MARKER: sutram beginning
overall_sutram_no:383
sutram_text:गतेरर्थवत्त्वमुभथाऽन्यथा हि विरोध:
sutram_index_string:3-3-29
383.        गतेरर्थवत्त्वमुभथाऽन्यथा हि विरोध: ।। 3-3-29 ।।
सुकृतदुष्कृतयोरेकदेशस्य देहवियोगकाले हानि:, शेषस्य च पश्चादिति उभयथा कर्मक्षये सत्येव गतेरर्थवत्त्वम् - देवयानगतिश्रुतेरर्थवत्त्वमित्यर्थ: । अन्यथा हि विरोध: - देहवियोगकाल एव सर्वकर्मक्षये सूक्ष्मशरीरस्यापि विनाशस्स्यात्; तथा सति केवलस्यात्मनो गमनं नोपपद्यते। अत
उत्क्रान्तिसमये विदुषो निश्शेषकर्मक्षयो नोपपन्न:।।29।।
अत्रोत्तरम् -
MARKER: sutram beginning
overall_sutram_no:384
sutram_text:उपपन्नस्तल्लक्षणार्थोपलब्धेर्लोकवत्
sutram_index_string:3-3-30
384. उपपन्नस्तल्लक्षणार्थोपलब्धेर्लोकवत् ।। 3-3-30 ।।
उपपन्न एवोत्क्रान्तिकाले सर्वकर्मक्षय:; कथम्? तल्लक्षणार्थोपलब्धे:, क्षीणकर्मणोऽप्याविर्भूस्वरूपस्य देहसम्बन्धलक्षणार्थोपलब्धे: । परं ज्योतिरुपसम्पद्य स्वेन रूपेणाभिनिष्पद्यतेे (छा.8.12.2) स तत्र पर्येति जक्षत्क्रीडन् रममाण: (छां.8.12.3) स स्वराड्भवति तस्य सर्वेषु लोकेषु कामचारो भवति (छा.7.25.2) स एकधा भवति त्रिधा भवति (छां.7.26.2) इत्यादिषु देहसम्बन्धाख्योऽर्थो ह्युपलभ्यते । अत: क्षीणकर्माणोऽपि सूक्ष्मशरीरयुक्तस्य देवयानेन गमनमुपपद्यते। कथं सूक्ष्मशरीरमप्यारम्भकर्मविनाशेऽवतिष्ठत इति चेत् विद्यामाहात्म्यादिति ब्रूम: । विद्या हि स्वयं सूक्ष्मशरीरस्यानारम्भिकाऽपि प्राकृतसुखदु:खोपभोगसाधनस्थूलशरीरस्य सर्वकर्मणां च निरवशेषक्षयेऽपि स्वफलभूतब्रह्मप्राप्तिप्रदानाय देवयानेन पथैनं गमयितुं सूक्ष्मशरीरं स्थापयति; लोकवत् - यथा लोके सस्यादिसमृद्ध्यर्थमारब्धे तटाकादिके तद्धेतुषु तदिच्छादिषु विनष्टेष्वपि तदेव तटाकादिकमशिथिलं कुर्वन्तस्तत्र पानीयपानादि कुर्वन्ति; तद्वत् ।।30।।
अथ स्यात् - ज्ञानिनां साक्षात्कृतपरतत्त्वानां देहपातसमये कर्मणो निरवशेषक्षयाद्देहपातादूर्ध्वं सूक्ष्मशरीरमात्रं गत्यर्थमनुवर्तते, सुखदु:खानुभवो न विद्यत - इति यदुक्तम्; तन्नोपपद्यते;
वसिष्ठावान्तरतप:प्रभृतीनां साक्षात्कृतपरतत्त्वानां देहपातादूर्ध्वं देहान्तरसङ्गम:, पुत्रजन्मविपत्त्यादि- निमित्तसुखदु:खानुभवश्च दृश्यते - इति । अत उत्तरं पठति -
MARKER: sutram beginning
overall_sutram_no:385
sutram_text:यावदधिकारमवस्थितिराधिकारिकाणाम्
sutram_index_string:3-3-31
385.        यावदधिकारमवस्थितिराधिकारिकाणाम् ।। 3-3-31 ।।
नास्माभिस्सर्वेषां ज्ञानिनां देहपातसमये सुकृतदुष्कृतयोर्विनाश उक्त:; अपि तु येषां ज्ञानिनां देहपातानन्तरं अर्चिरादिका गति: प्राप्ता, तेषां देहपातसमये सुकृतदुष्कृतहानिरुक्ता। वसिष्ठादीनां त्वाधिकारिकाणां न देहपातानन्तरमर्चिरादिगतिप्राप्ति:, प्रारब्धस्याधिकारस्य असमाप्तत्वात् । तेषां कर्मविशेषेणाधिकारविशेषं प्राप्तानां यावदधिकारसमाप्ति तदारम्भकं कर्म न क्षीयते। प्रारब्धस्य हि कर्मणो भोगादेव क्षय:। अत आधिकारिकाणां तदारम्भकं कर्म यावदधिकारमवतिष्ठते। अतस्तेषां न देहपातादनन्तरमर्चिरादिगतिप्राप्ति: ।।31।।
इति श्रीशारीरकमीमांसाभाष्ये साम्परायाधिकरणम् ।।12।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अनियमाधिकरणम् ।।13।।
MARKER: sutram beginning
overall_sutram_no:386
sutram_text:अनियमस्सर्वेषामविरोधश्शब्दानुमानाभ्याम्
sutram_index_string:3-3-32
386.        अनियमस्सर्वेषामविरोधश्शब्दानुमानाभ्याम् ।। 3-3-32 ।।
उपकोसलादिषु येषूपासनेष्वर्चिरादिगति: श्रूयते; किं तन्निष्ठानामेव तया ब्रह्मप्राप्ति:, उत सर्वेषां
ब्रह्मोपासननिष्ठानामिति संशये, इतरेष्वनाम्नानात्, ये चेमेऽरण्ये श्रद्धा तप इत्युपासते (छा.5.10.1)
श्रद्धां सत्यमुपासते (बृृ.8.2.15) इतीतरसकलब्रह्मविद्योपस्थापकत्वे प्रमाणाभावाच्च तन्निष्ठानामेव -
सिद्धान्त:
इति प्राप्तेऽभिधीयते - अनियम: - इति । सर्वेषां - सर्वोपासननिष्ठानां तयैव गन्तव्यत्वात् तन्निष्ठानामेवेति नियमो नास्ति । सर्वेषां तयैव गमने हि सति शब्दानुमानाभ्यां - श्रुतिस्मृतिभ्यामविरोध:,
अन्यथा विरोध एवेत्यर्थ:। श्रुतिस्तावत् छान्दोग्यवाजसनेयकयो: पञ्चाग्निविद्यायामर्चिरादिमार्गेण सर्वब्रह्मोपासननिष्ठानां गमनमाह - य एवमेतद्विदुर्ये चामी अरण्ये श्रद्धां सत्यमुपासते तेऽर्चिषमभिसम्भवन्ति (बृ.8.2.15) इति वाजसनेयके;  तद्य इत्थं विदुर्ये चेमेऽरण्ये श्रद्धा तप
इत्युपासते तेऽर्चिषमभिसम्भवन्ति (छा.5.10.1) इति छान्दोग्ये; य इत्थं विदु: इति पञ्चाग्निविद्यानिष्ठान् ये चेमे इत्यादिना श्रद्धापूर्वकं ब्रह्मोपासीनांश्चोद्दिश्यार्चिरादिका गतिरुपदिश्यते, सत्यं ज्ञानमनन्तं ब्रह्म (तै.आन.1) सत्यं त्वेव विजिज्ञासितव्यम् (छा.7.17) इति सत्यशब्दस्य ब्रह्मणि प्रसिद्धे: । तपश्शब्दस्यापि तेनैकार्थ्यात्सत्यतपश्शब्दाभ्यां ब्रह्मैवाभिधीयते । श्रद्धापूर्वकं ब्रह्मोपासनं चान्यत्र श्रुतं सत्यं त्वेव विजिज्ञासितव्यम् (छा.7.17) इत्युपक्रम्य श्रद्धा त्वेवविजिज्ञासितव्या (छा.7.19ं)
इति। स्मृतिरपि  - अग्निर्ज्योतिरहश्शुक्ल: षण्मासा उत्तरायणम् । तत्र प्रयाता गच्छन्ति ब्रह्म
ब्रह्मविदो जना: ।। (गी.8.24) इति सर्वेषां ब्रह्मविदामनेनैव मार्गेण गमनमित्याह । एवंजातीयका:
श्रुतिस्मृतयो बह्व्यस्सन्ति। एवं सर्वविद्यासाधारणी इयं गति: प्राप्तैवोपकोसलविद्यादावनूद्यते ।।32।।
इति श्रीशारीरकमीमांसाभाष्ये        अनियमाधिकरणम्।।14।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अक्षरध्यधिकरणम्।।14।।
MARKER: sutram beginning
overall_sutram_no:387
sutram_text:अक्षरधियां त्ववरोधस्सामान्यतद्भावाभ्यामौपसदवत्तदुक्तम्
sutram_index_string:3-3-33
387.        अक्षरधियां त्ववरोधस्सामान्यतद्भावाभ्यामौपसदवत्तदुक्तम् ।। 3-3-33 ।।
बृृहदारण्यके        श्रूयते        एतद्वै        तदक्षरं        गार्गि        ब्रह्मणा        अभिवदन्ति        अस्थूलमनणु
अह्रस्वमदीर्घमलोहितमस्नेहमच्छायमतमोऽवाय्वनाकाशमसङ्गमरसमगन्धमचक्षुश्श्रोेत्रं अवाङ्मनोऽतेजस्कं
अप्राणमसुखममात्रमनंतरमबाह्यं न तदश्नाति किञ्चन एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठत: (बृृह.5.8.8) इति। तथा आथर्वणे अथ परा यया तदक्षरमधिगम्यते यत्तदद्रेश्यमग्राह्यमगोत्रमवर्णमचक्षुश्श्रोत्रं तदपाणिपादम् (मु.1.1.5) इति । तत्र संशय: - किमिमे
अक्षरशब्दनिर्दिष्टब्रह्मसम्बन्धितया  श्रुता:  अस्थूलत्वादय:  प्रपञ्चप्रत्यनीकतास्वरूपास्सर्वासु
ब्रह्मविद्यास्वनुसन्धेया:, उत यत्र श्रूयन्ते तत्रैव - इति । किं युक्तम्? यत्र श्रुतास्तत्रैवेति। कुत:? विद्यान्तरस्य रूपभूतानां गुणानां विद्यान्तरस्य रूपत्वे प्रमाणाभावात्, प्रतिषेधरूपाणामेषामानन्दादिवत् स्वरूपावगमोपायत्वाभावाच्च । आनन्दादिभिरवगतस्वरूपे हि ब्रह्मणि स्थूलत्वादय: प्रपञ्चधर्मा:
प्रतिषिध्यन्ते, निरालम्बनप्रतिषेधायोगात् ।।
सिद्धान्त:
एवं प्राप्ते प्रचक्ष्महे - अक्षरधियां त्ववरोध: इति। अक्षरब्रह्मसम्बन्धिनामस्थूलत्वादिधियां सर्वब्रह्मविद्यास्ववरोध: - संग्रहणमित्यर्थ:। कुत:? सामान्यतद्भावाभ्यां - सर्वेषूपासनेषूपास्यस्याक्षरस्य
ब्रह्मण: समानत्वादस्थूलत्वादीनां तत्स्वरूपप्रतीतौ भावाच्च । एतदुक्तं भवति - असाधारणाकारेण ग्रहणं हि वस्तुनो ग्रहणम् । न च केवलमानन्दादि ब्रह्मणोऽसाधारणमाकारमुपस्थापयति, प्रत्यगात्मन्यपि
आनन्दादेर्विद्यमानत्वात्। हेयप्रत्यनीको ह्यानन्दादिर्ब्रह्मणोऽसाधारणं रूपम् । प्रत्यगात्मनस्तु स्वतो
हेयविरहिणोऽपि हेयसम्बन्धयोग्यताऽस्ति; हेयप्रत्यनीकत्वं च        चिदचिदात्मकप्रपञ्चधर्मभूतस्थूलत्वादि विपरीतरूपम् । अतोऽसाधारणाकारेण ब्रह्मानुसन्दधताऽस्थूलत्वादिविशेषितज्ञानानन्दाद्याकारं ब्रह्मानुसन्धेयमिति
अस्थूलत्वादीनामानन्दादिवद्ब्रह्मस्वरूपप्रतीत्यन्तर्भावात्सर्वासु ब्रह्मविद्यासु तथैव ब्रह्मानुसन्धेयमिति ।
गुणानां प्रधानानुवर्तित्वे दृष्टान्तमाह - औपसदवत् इति । यथा जामदग्न्यचतूरात्र-
पुरोडाश्युपसद्गुणभूत: सामवेदपठित:        अग्निर्वै होत्रं वेतु (ताण्ड्य.ब्रा.21.10.11) इत्यादिको मन्त्र:
प्रधानानुवर्तितया याजुर्वैदिकेनोपांशुत्वेन प्रयुज्यते। तदुक्तं प्रथमे काण्डे गुणमुख्यव्यतिक्रमे तदर्थत्वान्मुख्येन
वेदसंयोग: (जै.सू.3.2.9) इति।।33।।
नन्वेवं सर्वासु ब्रह्मविद्यासु ब्रह्मण एव गुणित्वाद्गुणानां च प्रधानानुवर्तित्वात्।        सर्वकर्मा सर्वगन्धस्सर्वरस: (छा.3.14.4) इत्यादेर्गुणजातस्य प्रतिविद्यं व्यवस्थितस्याप्यव्यवस्था स्यात्; तत्राह-
MARKER: sutram beginning
overall_sutram_no:388
sutram_text:इयदामननात्
sutram_index_string:3-3-34
388.        इयदामननात् ।। 3-3-34 ।।
आमननम् - आभिमुख्येन मननम् - अनुचिन्तनम् । आमननाद्धेतोरियदेव गुणजातं सर्वत्रानुसन्धेयत्वेन        प्राप्तम्;        यदस्थूलत्वादिविशेषितमानन्दादिकम् ।        येन        गुणजातेन        विना
ब्रह्मस्वरूपस्येतरव्यावृत्तस्यानुसन्धानं न सम्भवति, तदेव सर्वत्रानुवर्तयनीयम्; तच्चेयदेवेत्यर्थ: । इतरे तु सर्वकर्मत्वादय: प्रधानानुवर्तिनोऽपि चिन्तनीयत्वेन प्रतिविद्यं व्यवस्थिता: ।।34।।
इति श्रीशारीरकमीमांसाभाष्ये अक्षरध्यधिकरणम् ।।14।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अन्तरत्वाधिकरणम्।। 15 ।।
389.        अन्तरा भूतग्रामवत्स्वात्मनोऽन्यथा
भेदानुपपत्तिरिति चेन्नोपदेशवत् ।। 3-3-35 ।।
बृृहदारण्यके उषस्तप्रश्न एवमाम्नायते  यत्साक्षादपरोक्षाद्ब्रह्म य आत्मा सर्वान्तर: तं मे
व्याचक्ष्व (बृृ.5.4.1) इति । तस्य प्रतिवचनं य: प्राणेन प्राणिति स त आत्मा सर्वान्तरो योऽपानेनापानिति स त आत्मा इत्यादि । अतुष्टेन तेन पुन: पृष्ट आह न दृष्टेर्द्रष्टारं पश्येर्न
श्रुतेश्श्रोतारं शृणुया: न मतेर्मन्तारं मन्वीथा: न विज्ञातेर्विज्ञातारं विजानीया एष त आत्मा सर्वान्तरोऽतोऽन्यदार्तम् (बृृ.5.4.2) इति । तथा तदनन्तरं कहोलप्रश्ने चैवमाम्नायते यदेव साक्षादपरोक्षाद्ब्रह्म य आत्मा सर्वान्तर: तन्मे व्याचक्ष्व (बृृ.5.5.1) इति । प्रतिवचनं च योऽशनायापिपासे शोकं मोहं जरां मृत्युमत्येति एवं वै तमात्मानं विदित्वा ब्राह्मण: पुत्रेषणायाश्च वित्तैषणायाश्च (बृृ.5.5.1) इत्यादि अतोऽन्यदार्तम् इत्यन्तम्। तत्र संशय्यते किमनयोर्विद्याभेदोऽस्ति, नेति। किं युक्तम्?
भेद इति; कुत:? रूपभेदात् । प्रतिवचनभेदाद्रूपं भिद्यते । प्रश्नस्यैकरूप्येऽपि प्रतिवचनप्रकारो हि भेदेनोपलभ्यते। पूर्वत्र प्राणनादीनां कर्ता सर्वान्तरात्मत्वेनोच्यते; परत्राशनायापिपासादिरहित:। अत:
पूर्वत्र प्राणिता देहेन्द्रियबुद्धिमन:प्राणव्यतिरिक्त: प्रत्यगात्मोच्यते, परत्र तु तदतिरिक्तोऽशनायापिपासादिरहित:
परमात्मा । अतो रूपं भिद्यते। भूतग्रामवतश्च प्रत्यगात्मनस्तस्य भूतग्रामस्य । सर्वस्यान्तरत्वेन सर्वान्तरत्व-मप्युपपन्नम् । यद्यपि प्रत्यगात्मन: सर्वान्तरत्वं भूतग्राममात्रापेक्षत्वेनापेक्षिकं तथापि तदेव ग्राह्यम्, अन्यथा मुख्यान्तरात्मपरिग्रहलोभात्परमात्मस्वीकारे प्रतिवचनभेदो नोपपद्यते । प्रतिवचनं हि
पूर्वत्र प्रत्यगात्मविषयम्, परमात्मन: प्राणितृत्वापानितृत्वाद्यसम्भवात् । परं च परमात्मविषयम्,
अशनायापिपासाद्यतीतत्वात् । तदिदमाशङ्कते - अन्तरा भूतग्रामवत्स्वात्मनोऽन्यथा भेदानुपपत्तिरितिचेत्
- इति । अन्तरा - सर्वान्तरत्वेन प्रथमप्रतिवचनं भूतग्रामवत्स्वात्मन: - भूतग्रामवान् तदन्तर: स्वात्मा- प्रत्यगात्मा सर्वान्तर इत्युच्यत इत्यर्थ:। अन्यथा य: प्राणेन प्राणिति (बृृ.5.4.1) योऽशनायापिपासाद्यतीत: - इति प्रतिवचनभेदानुपपत्तिरिति चेत् -
सिद्धान्त:
अत्रोत्तरं - नेति । न विद्याभेद इत्यर्थ:। उभयत्र परविषयत्वात्प्रश्नप्रतिवचनयो: । तथाहि
यत्साक्षादपरोक्षाद्ब्रह्म य आत्मा सर्वान्तर: (बृृ.5.4.1) इति प्रश्नस्तावत्परमात्मविषय एव,
ब्रह्मशब्दस्य परमात्मासाधारणत्वेऽपि प्रत्यगात्मन्यपि कदाचिदुपचरितप्रयोगदर्शनात्तव्द्यावृत्त्या परमात्मप्रतिपत्त्यर्थं यत्साक्षाद्ब्रह्म (बृृ.5.4.1) इति विशेषणं क्रियते। अपरोक्षत्वमपि सर्वदेशसर्वकालसम्बन्धित्वं सत्यं ज्ञानमनन्तं ब्रह्म (तै.आन.1.1) इत्यनन्तत्वेनावगतस्य परमात्मन एवोपपद्यते। सर्वान्तरत्वमपि  य:
पृथिव्यां तिष्ठन् पृथिव्या अन्तर: (बृृ.5.7.3) इत्यारभ्य य आत्मनि तिष्ठन्नात्मनोऽन्तर: (बृृ.5.7.22) इति सर्वान्तर्यामिण: परमात्मन एव सम्भवति । प्रतिवचनमपि तथैव परमात्मविषयम्। य: प्राणेन प्राणिति (बृृ.5.4.1) इति निरुपाधिकं प्राणनस्य कर्तृत्वं परमात्मन एव, प्रत्यगात्मनस्सुषुप्तौ
प्राणनम्प्रति कर्तृत्वाभावात्। एवमजानतोषस्तेन प्राणने कर्तृत्वमात्रमुक्तं मन्वानेन प्रत्यगात्मनोऽपि साधारणत्वं प्रतिवचनस्य मत्वा अतुष्टेन पुन: पृष्टस्तं प्रति प्रत्यगात्मनो व्यावृत्तं निरुपाधिकत्वेन
प्राणनस्य कर्तारं परमात्मानमाह - न दृष्टेर्द्रष्टारं पश्ये: (बृृ.5.4.2) इत्यादिना । इन्द्रियाधीनानां दर्शनश्रवणमननविज्ञानानां कर्तारं प्रत्यगात्मानं प्राणनस्य कर्तृत्वेनोक्त इति न मन्वीथा:; तस्य सुषुप्तिमूर्च्छादौ प्राणनादेरकर्तृत्वात् । को ह्येवान्यात्क: प्राण्यात् यदेष आकाश आनन्दो न स्यात् (तै.आन.7.1) इति सर्वप्राणिप्राणनहेतुत्वं हि परमात्मन एवान्यत्र श्रुतम् ।
अत: पूर्वप्रश्नप्रतिवचने परमात्मविषये। एवमुत्तरे अपि, अशनायाद्यतीतत्वस्य परमात्मासाधारणत्वात्।
उभयत्र अतोऽन्यदार्तम् (बृृ.5.4.2); इत्युपसंहारश्चैकरूप: । प्रश्नप्रतिवचनावृत्तिस्तु कृत्स्नप्राणिप्राणनहेतो:
परस्य ब्रह्मणोऽशनायाद्यतीतत्वप्रतिपादनाय। तत्र दृष्टान्तमाह - उपदेशवदिति । यथा सद्विद्यायाम् उत तमादेशमप्राक्ष्य: (छा.6.1.3) इति प्रक्रान्ते सदुपदेशे        भगवांस्त्वेव मे तद्ब्रवीत्विति (छा.6.1.7)
भूय एव मा भगवान् विज्ञापयतु (छा.6.5.4) इति प्रश्नस्य एषोऽणिमा ऐतदात्म्यमिदं सर्वं तत्सत्यम् (छा.6.9.4) इति प्रतिवचनस्य च भूयोभूय आवृत्तिस्सतो ब्रह्मणस्तत्तन्माहात्म्यविशेषप्रतिपादनाय दृश्यते; तद्वत् । अत एकस्यैव सर्वान्तरभूतस्य ब्रह्मण: कृत्स्नप्राणिप्राणनहेतुत्वाशनायाद्यतीतत्वप्रतिपादनेन
रूपैक्याद्विद्यैक्यम् ।।35।।
अथ स्यात् - यद्यप्युभे प्रश्नप्रतिवचने परब्रह्मविषये; तथापि विद्याभेदोऽवर्जनीय:, एकत्र सर्वप्राणिप्राणनहेतुत्वेनोपास्यम्, इतरत्राशनायाद्यतीतत्वेनेत्युपास्यगुणभेदेन रूपभेदात्, प्रष्टृभेदाच्च, पूर्वत्र
उषस्त: प्रष्टा; उत्तरत्र कहोल: - इति; तत्राह -
MARKER: sutram beginning
overall_sutram_no:390
sutram_text:व्यतिहारो विशिंषन्ति हीतरवत्
sutram_index_string:3-3-36
390.        व्यतिहारो विशिंषन्ति हीतरवत् ।। 3-3-36 ।।
नात्र विद्याभेद:, प्रश्नप्रतिवचनाभ्यामेकरूपार्थविषयाभ्यामेकेन च विधिपदेनैकवाक्यत्वप्रतीते: ।
प्रश्नद्वयं तावत्सर्वान्तरात्मत्वविशिष्टब्रह्मविषयम् । द्वितीये प्रश्ने        यदेव साक्षादपरोक्षाद्ब्रह्म य
आत्मा सर्वान्तर: (बृृ.5.5.1) इत्येवकारश्च पूर्वत्रोषस्तेन पृष्टगुणविशिष्टब्रह्मविषयत्वं कहोलप्रश्नस्यावधारयति । प्रतिवचनं चोभयत्र स त आत्मा सर्वान्तर: (बृृ.5.4.1) इति सर्वान्तरात्मत्वविशिष्टब्रह्मविषयमेकरूपमेव। विधिप्रत्ययश्चोत्तरत्रैव दृश्यते, तस्माद्ब्राह्मण: पाण्डित्यं निर्विद्य बाल्येन तिष्ठासेत् (बृृ.5.5.1) इति । एवं सर्वान्तरात्मत्वविशिष्टब्रह्मैकविषयत्वे द्वयोरवगते सत्येकस्मिन्नेव सर्वान्तरात्मत्वविशिष्टे ब्रह्मण्युपास्ये उषस्तकहोलयोरितरेतरबुद्धिव्यतिहार: कर्तव्य: ।
उषस्तस्य या सर्वान्तरात्मनो ब्रह्मणस्सर्वप्राणिप्राणनहेतुत्वविषया बुद्धि:; सा कहोलेनापि प्रष्ट्रा कार्या; या च कहोलस्य तस्यैव ब्रह्मणोऽशनायाद्यतीतत्वविषया बुद्धि:, सा उषस्तेनापि कार्या। एवं व्यतिहारे कृते उभाभ्यां सर्वान्तरस्य ब्रह्मणो जीवव्यावृत्तिरवगता भवति । एनं सर्वान्तरात्मानं प्रत्यगात्मनो
व्यावृत्तमवगमयितुं सर्वप्राणिप्राणनहेतुत्वाशनायाद्यतीतत्वप्रतिपादनेन विशिंषन्ति हि याज्ञवल्क्यस्य प्रतिवचनानि
। अतो ब्रह्मणस्सर्वान्तरात्मत्वमेवोपास्यगुण:। प्राणनहेतुत्वादयस्तु तस्योपपादका:; नोपास्या:। ननूपास्यगुण: सर्वान्तरात्मत्वमेव चेत् - प्राणनहेतुत्वस्य अशनायाद्यतीतत्त्वस्य च प्रष्ट्रो: व्यतिहृत्यानुसन्धानं किमर्थम्? तदुच्यते सर्वप्राणिप्राणनहेतुत्वेन सर्वान्तरात्मनि जीवाद्व्यावृत्ते ब्रह्मण्युषस्तेनावगते सति कहोलेन जीवस्य सर्वात्मना असम्भावितेन स्वभावविशेषेण सर्वान्तरात्मा व्यावृत्तोऽनुसन्धेय इति कृत्वा
पुन:  प्रश्न:  कृत:  ।  याज्ञवल्क्योऽपि  तदभिप्रायमभिज्ञाय  प्रत्यगात्मनोऽसम्भावितं
अशनायादिप्रत्यनीकत्वमुक्तवान्। अतश्चोपास्यस्य व्यावृत्तिप्रतीतिसिद्ध्यर्थमुभाभ्यां परस्परबुद्धिव्यतिहार: कर्तव्य:। इतरवत् - यथेतरत्र सद्विद्यायां भूयोभूय: प्रश्नै: प्रतिवचनैश्च तदेव सद्ब्रह्म व्यवच्छिद्यते; न पुन: पूर्वप्रतिपन्नाद्गुणाद्गुणान्तरविशिष्टतयोपास्यं प्रतिपाद्यते; तद्वत् ।।26।।
तत्रापि प्रश्नप्रतिवचनभेदे सति कथमैक्यमवगम्यत इति चेत् तत्राह -
MARKER: sutram beginning
overall_sutram_no:391
sutram_text:सैव हि सत्यादय:
sutram_index_string:3-3-37
391.        सैव हि सत्यादय: ।। 3-3-37 ।।
सैव हि - सच्छब्दाभिहिता परमकारणभूता परा देवतैव सेयं देवतैक्षत (छा.6.3.2) तेज:
परस्यां देवतायाम् (छा.6.8.3) इति प्रकृता यथा सोम्य मधु मधुकृतो निस्तिष्ठन्ति (छा.6.9.1) इत्यादिषु पर्यायेषु सर्वेषूपपाद्यते। यत: ऐतदात्म्यमिदं सर्वं तत्सत्यं स आत्मा (छा.6.8.7) इति प्रथमपर्यायोदितास्सत्यादयस्सर्वेषु पर्यायेषूपपाद्योपसंह्रियन्ते ।
केचित्तु -  व्यतिहारो विशिंषन्ति हीतरवत्, सैव हि सत्यादय: इति सूत्रद्वयमधिकरणद्वयं
वर्णयन्ति । तत्र पूर्वेण त्वं वाऽहमस्मि भगवो देवते अहं वै त्वमसि भगवो देवते तद्योऽहं सोऽसौ योऽसौ सोऽहम् इति वाक्ये जीवपरयोर्व्यतिहारानुसन्धानं प्रतिपाद्यत इत्युच्यत इत्याहु:; तत् सर्वं खल्विदं ब्रह्म (छा.3.14.1)  ऐतदात्म्यमिदं सर्वम् (छा.6.16.3)  तत्त्वमसि (छां.6.16.3)
इत्यवगतसर्वात्मभावविषयत्वादस्य वाक्यस्य नात्र प्रतिपादनीयमपूर्वमस्तीत्यनादरणीयम् । तत्तु वक्ष्यते
-  आत्मेति तूपगच्छन्ति ग्राहयन्ति च (ब्र.सू.4.1.3) इति । न च सर्वात्मत्वानुसन्धानातिरेकेण
परस्मिन् ब्रह्मणि जीवत्वानुसन्धानम्, जीवे च परब्रह्मत्वानुसन्धानं, तथ्यं सम्भवति । उत्तरेण च सूत्रेण स यो ह वै तन्महति यक्षं प्रथमजं वेद सत्यं ब्रह्म (बृृ.7.4.1) इत्यादिवाक्यप्रतिपादितस्य सत्योपासनस्य तद्यत्सत्यमसौ स आदित्यो य एष एतस्मिन्मण्डले पुरुषो यश्चायं दक्षिणेऽक्षिन् (बृृह.7.5.1) इत्यादिवाक्यप्रतिपादितोपासनस्य चैक्यं प्रतिपाद्यत इति; तदप्ययुक्तम्, उत्तरवाक्ये
अक्ष्यादित्यस्थानभेदेन विद्याभेदस्य पूर्वमेव न वा विशेषात् (शारी.3.3.21) इत्यनेन प्रतिपादितत्वात्। न च द्वयोरनयोर्व्याहृत्यादिशरीरकत्वेन रूपवतो: हन्ति पाप्मानं जहाति च य एवं वेद (बृृ.7.5.2)  स यो हैतन्महद्यक्षं प्रथमजं वेद सत्यं ब्रह्मेति जयतीमान् लोकान् (बृृ.7.4.1)
इति पृथक्संयोगचोदनावतोर्द्वयोरुपासनयो: स यो ह वै तन्महद्यक्षं प्रथमजं वेद सत्यं ब्रह्मेति जयतीमान्
लोकान् (बृ.4.7.1) इति संयोगरूपादिमत्तया निरपेक्षेण पूर्वेणैकेनोपासनेनाभेदस्सम्भवति । न च
हन्ति पाप्मानं जहाति (बृृ.7.5.1) इति गुणफलाधिकारत्वम्, प्रमाणाभावात् । पूर्वेणैकविद्यात्वं
प्रमाणमिति चेत् - न, इतरेतराश्रयत्वात् । एकविद्यात्वे निश्चिते पूर्वफलस्यैव प्रधानफलत्वेनोत्तरयो:
फलयोर्गुणफलत्वम्, तयोर्गुणफलत्वे निश्चिते सति संयोगभेदाभावात्पूर्वेण विद्यैक्यमितीतरेतराश्रयत्वमिति। एवमादिभिर्यथोक्तप्रकारमेव सूत्रद्वयम् ।।37।।
इति श्रीशारीरकमीमांसाभाष्ये अन्तरत्वाधिकरणम् ।।15।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये कामाद्यधिकरणम्।।16।।
MARKER: sutram beginning
overall_sutram_no:392
sutram_text:कामादीतरत्र तत्र चायतनादिभ्य:
sutram_index_string:3-3-38
392.        कामादीतरत्र तत्र चायतनादिभ्य: ।। 3-3-38 ।।
छान्दोग्ये श्रूयते अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तराकाशस्तस्मिन्यदन्तस्तदन्वेष्टव्यम् (छा.8.1.1) इत्यादि; वाजसनेयके च स वा एष महानज आत्मा योऽयं विज्ञानमय: प्राणेषु य एषोऽन्तर्हृदय आकाशस्तस्मिञ्छेते सर्वस्य
वशी सर्वस्येशान: (बृृ।6-4-22) इत्यादि। तत्र संशय: - किमनयोर्विद्याभेद:, उत नेति। किं युक्तम्? भेद इति कुत:? रूपभेदात्; अपहतपाप्मत्वादिगुणाष्टकविशिष्ट आकाश: छान्दोग्ये उपास्य:
प्रतीयते; वाजनेयके त्वाकाशे शयानो वशित्वादिगुणविशिष्ट उपास्य: प्रतीयते; अतो रूपभेदाद्विद्याभेद: सिद्धान्त:
इति प्राप्ते प्रचक्ष्महे - न भेद इति। कुत:? रूपाभेदात् - इतरत्र तत्र च कामाद्येव हि
रूपं - वाजसनेयके छान्दोग्ये च सत्यकामादिविशष्टमेव ब्रह्मोपास्यमित्यर्थ:। कुत एतदवगम्यते?
आयतनादिभ्य: - हृदयायतनत्वसेतुत्वविधरणत्वादिभिस्तावदुभयत्र सैव विद्येति प्रत्यभिज्ञायते; वशित्वादयश्च
वाजसनेयके श्रुता: छान्दोग्यश्रुतस्य गुणाष्टकान्यतमभूतस्य सत्यसङ्कल्पत्वस्य विशेषा एवेति सत्यसङ्कल्पत्वसहचारिणां सत्यकामत्वादीनामपहतपाप्मत्वपर्यन्तानां सद्भावमवगमयन्ति; अतो रूपं न भिद्यते। संयोगोऽपि  परं ज्योतिरुपसम्पद्य स्वेन रूपेणाभिनिष्पद्यते (छा.8-3-4)  अभयं वै
ब्रह्म भवति (बृृ.6-4-25) इति ब्रह्मप्राप्तिरूपो न भिद्यते। आकाशशब्द: छान्दोग्ये परमात्मविषय
इति,  दहर उत्तरेभ्य: (शारी.1-3-13) इत्यत्र निर्णीतम्। वाजसनेयके त्वाकाशे शयानस्य
वशित्वादिश्रवणात्तस्य शयानस्य परमात्मत्वे सति तदाधाराभिधायिन आकाशशब्दस्य तस्यान्ते सुषिरं सूक्ष्मम् (तै.ना.11.अनु) इति हृदयान्तर्गतस्य सुषिरशब्दवाच्यस्याकाशस्याभिधायकत्वमवगम्यते । अतो विद्यैक्यम् ।।38।।
अथ स्यात् - यदुक्तं वाजसनेयके वशित्वादिभिस्सह सत्यकामत्वादि सद्भावोऽवगम्यते - इति; तन्नोपपद्यते, वशित्वादीनामेव तत्र परमार्थतस्सद्भावाभावात्; तदभावश्च मनसैवानुद्रष्टव्यं नेह नानास्ति किञ्चन। मृत्योस्समृत्युमाप्नोति य इह नानेव पश्यति (बृृ.6-4-19) एकधैवानुद्रष्टव्यमेतदप्रमेयं ध्रुवम् (बृृह.6-4-20) इति प्रकृतेन वाक्येन स एष नेतिनेत्यात्मा (बृृ.6-4-22) इत्युत्तरेणचोपास्यस्य
ब्रह्मणो निर्विशेषत्वप्रतीतेरवगम्यते; अतो वशित्वादयोऽपि स्थूलत्वाणुत्ववन्निषेध्या इति प्रतीयन्ते, अत एव छान्दोग्येऽपि सत्यकामत्वादयो न ब्रह्मण: पारमार्थिका गुणा उच्यन्ते; अतोऽपारमार्थिकत्वादेवंजातीयकानां गुणानां मोक्षार्थेषूपासनेषु लोप इति; तत्राह -
MARKER: sutram beginning
overall_sutram_no:393
sutram_text:आदरादलोप:
sutram_index_string:3-3-39
393.        आदरादलोप: ।। 3-3-39 ।।
ब्रह्मगुणत्वेन प्रमाणान्तराप्राप्तानां गुणानामेषां सत्यकामत्वादीनां        तस्मिन्यदन्तस्तदन्वेष्टव्यम्
(छा.8.1.1)        एष        आत्माऽपहतपाप्मा        विजरो        विमृत्युर्विशोको        विजिघत्सोऽपिपास:
सत्यकामस्सत्यसङ्कल्प: (छा.8.1.5) सर्वस्य वशी सर्वस्येशान: (बृृ.6.4.22) एष सर्वेश्वर एष भूताधिपतिरेष भूतपाल एष सेतुर्विधरण एषां लोकानामसम्भेदाय (बृृ.6.4.22) इत्यादिभिरनयो:
श्रुत्योरन्यासु च मोक्षार्थोपासनोपास्यब्रह्मगुणत्वेन सादरमुपदेशादेषामलोप:; अपितूपसंहार एव कार्य:। छान्दोग्ये तावत् तद्य इहात्मानमनुविद्य व्रजन्त्येतांश्च सत्यान् कामान् तेषां सर्वेषु लोकेषु कामचारो भवति (छा.8.1.6) इति सत्यकामत्वादिगुणविशिष्टस्य ब्रह्मणो वेदनमभिधाय अथ य
इहात्मानमननुविद्य व्रजन्त्येतांश्च सत्यान्कामांस्तेषां सर्वेषु लोकेष्वकामचारो भवति (छां.8.1.6)
इत्यवेदननिन्दा क्रियमाणा गुणविशष्टवेदनस्यादरं दर्शयति। तथा वाजसनेयके सर्वस्य वशी सर्वस्येशान:, एष सर्वेश्वर एष भूताधिपितरेष भूतपाल: (बृृह.6.4.22) इति भूयोभूय ऐश्वर्योपदेशाद्गुणेष्वादर: प्रतीयते। एवमन्यत्रापि । न च मातापितृसहस्रेभ्योऽपि वत्सलतरं शास्त्रं
प्रतारकवत् अपारमार्थिकान्निरसनीयान् गुणान् प्रमाणान्तराप्रतिपन्नानादरेणोपदिश्य संसारचक्रपरिवर्तनेन
पूर्वमेव बम्भ्रम्यमाणान्मुमुक्षून् भूयोऽपि भ्रमयितुमलम् । नेह नानाऽस्ति किञ्चन (बृृ.6.4.19) एकधैवानुद्रष्टव्यम् (बृृ.6.4.20) इति तु सर्वस्य ब्रह्मकार्यत्वेन तदात्मकत्वादेकधाऽनुदर्शनं विधायाब्रह्मात्मकत्वेन पूर्वसिद्धनानात्वदर्शनं निषेधतीत्ययमर्थ: प्रागेव प्रपञ्चित: । स एष नेतिनेत्यात्मा (बृृ.6.4.22) इत्यत्र च, इति शब्देन प्रमाणान्तरप्रतिपन्नं प्रपञ्चाकारं परामृश्य न तथाविधं ब्रह्मेति सर्वात्मभूतस्य ब्रह्मण: प्रपञ्चविलक्षणत्वं प्रतिपाद्यते; तदेव चानन्तरमुपपादयति अग्राह्यो न हि गृह्यते अशीर्यो न हि शीर्यते असङ्गो न हि सज्यते अव्यथितो न व्यथते न रिष्यति (बृृ.6.4.22) इति। प्रमाणान्तरग्राह्यविसजातीयत्वात्प्रमाणान्तरेण न गृह्यते; विशरणीयविसजातीयत्वान्न विशीर्यते; एवमुत्तरत्रानुसन्धेयम् । छान्दोग्येऽपि नास्य जरयैतज्जीर्यति न वधेनास्य हन्यते एतत्सत्यं ब्रह्मपुरमस्मिन् कामास्समाहिता: (छा.8.1.5,6) इति सर्वविसजातीयत्वं ब्रह्मण: प्रतिपाद्य तस्मिन्सत्यकामत्वादयो विधीयन्ते ।।39।।
नन्वेवमपि तद्य इहात्मानमनुविद्य व्रजन्त्येताश्च सत्यान् कामांस्तेषां सेर्वषु लोकेषु कामचारो भवति स यदि पितृलोककामो भवति (छां.8.1.5) इत्यादिना सत्यकामादिगुणविशिष्टवेदनस्य सांसारिकफलसम्बन्धश्रवणान्मुक्षोर्ब्रह्मप्रेप्सोर्न सगुणं ब्रह्मोपास्यम्; परविद्याफलं च परं ज्योतिरुपसम्पद्य स्वेन रूपेणाभिनिष्पद्यते (छा.8.3.4) इतीदमेव। अतस्सत्यकामत्वादयो ब्रह्मप्रेप्सोर्नोपसंहार्या इति;
अत उत्तरं पठति -
MARKER: sutram beginning
overall_sutram_no:394
sutram_text:उपस्थितेऽतस्तद्वनचात्
sutram_index_string:3-3-40
394. उपस्थितेऽतस्तद्वनचात् ।। 3-3-40 ।।
उपस्थिति: - उपस्थानम्, ब्रह्मोपसम्पन्ने सर्वबन्धविनिर्मुक्ते स्वेन रूपेणाभिनिष्पन्ने प्रत्यगात्मनि
अत एव - उपसम्पत्तेरेव हेतोस्सर्वेषु लोकेषु कामचार उच्यते        परं ज्योतिरुपसम्पद्य स्वेन
रूपेणाभिनिष्पद्यते स उत्तम: पुरुष: स तत्र पर्येति जक्षत्क्रीडन्रममाण: स्त्रीभिर्वा यानैर्वा ज्ञातिभिर्वा नोपजनं स्मरिन्नदं शरीरं स स्वराड्भवति तस्य सर्वेषु लोकेषु कामचारो भवति (छा.8.3.4) इति तदेतच्चतुर्थे निपुणतरमुपपादयिष्यते। अतस्सर्वेषु लोकेषु कामचारस्य मुक्तोपभोग्यफलत्वात्
मुमुक्षोस्सत्यकामत्वादयो गुणा उपसंहार्या: ।।40।।
इति श्रीशारीरकमीमांसाभाष्ये कामाद्यधिकरणम्।। 16।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये तन्निर्धारणानियमाधिकरणम्।।17।।
MARKER: sutram beginning
overall_sutram_no:395
sutram_text:तन्निर्धारणानियमस्तद्दृष्टे: पृथग्घ्यप्रतिबन्ध: फलम्
sutram_index_string:3-3-41
395.        तन्निर्धारणानियमस्तद्दृष्टे: पृथग्घ्यप्रतिबन्ध: फलम् ।। 3-3-41 ।।
ओमित्येतदक्षरमुद्गीथमुपासीत (छां.1.1.1) इत्यादीनि कर्माङ्गाश्रयाण्युपासनानि कर्माङ्गभूतोद्गीथादिमुखेन जुह्वादिमुखेन पर्णतादिवत् कर्माङ्गत्वेन निरूढानुष्ठानानि इत्युद्गीथाद्युपासन- सम्बन्धिनो  यदेव विद्यया करोति श्रद्धयोपनिषदा तदेव वीर्यवत्तरं भवति (छा.1.1.10) इति
वर्तमाननिर्देशस्य पर्णतादिसम्बन्धपापश्लोकश्रवणवत्पृथक्फलत्वकल्पनायोगात् क्रतुषु नियमेनोपसंहार्याणीति ।।
सिद्धान्त:
एवं प्राप्ते प्रचक्ष्महे - तन्निर्धारणानियम: - इति । निर्धारणं निश्चयेन मनसोऽवस्थापनम्, ध्यानमित्यर्थ:; तन्निर्धारणानियम: - कर्मसूद्गीथाद्युपासनानामनियम:; कुत:? तद्दृष्टे: उपलभ्यते ह्युपासनानुष्ठानानियम: -  तेनोभौ  कुरुतो यश्चैतदेवं वेद, यश्च न वेद (छा.1.1.10)
इत्यविदुषोऽप्यनुष्ठानवचनात्। न चाङ्गत्वे सत्युपासनस्यानुष्ठानानियम उपपद्यते । एवमुपासनस्यानङ्गत्वे निश्चिते सत्युपासनविधे: फलाकांक्षायां रात्रिसत्रन्यायेन वीर्यवत्तरत्वं कर्मफलात्पृथग्भूतं फलमित्यवगम्यते। किमिदं वीर्यवत्तरत्वम्? कर्मफलस्यैवाप्रतिबन्ध:। प्रतिबध्यते हि कर्मफलं प्रबलकर्मान्तरफलेन तावन्तं कालम्; तदभावोऽप्रतिबन्ध:। स ह्यप्रतिबन्ध: कर्मफलात्स्वर्गादिलक्षणात्पृथग्भूतमेव फलम् । तदिदमुच्यते
पृथग्घ्यप्रतिबन्ध:        फलमिति ।        अत:        कर्माङ्गाश्रयाणामपि        पृथक्फलत्वाद्गोदोहनादिवत्        कर्मसु
उद्गीथाद्युपासनानामनियमेनोपसंहार:।।41।।
इति श्रीशारीरकमीमांसाभाष्ये तन्निर्धारणानियमाधिकरणम् ।।17।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये प्रदानाधिकरणम् ।।18।।
MARKER: sutram beginning
overall_sutram_no:396
sutram_text:प्रदानवदेव तदुक्तम्
sutram_index_string:3-3-42
396.        प्रदानवदेव तदुक्तम् ।। 3-3-42 ।।
दहरविद्यायां        तद्य इहात्मानमनुविद्य व्रजन्त्येेतांश्च सत्यान्कामान् (छा.8.1.6) इति दहराकाशस्य परमात्मन उपासनमुक्त्वा        एतांश्च सत्यान्कामान् (छां.8.1.6) इति गुणानामपि
पृथगुपासनं विहितम् । तत्र संशय: - गुणचिन्तनेऽपि तत्तद्गुणविशिष्टतया दहरस्यात्मनश्चिन्तनमावर्तनीयम्,
उत नेति। दहराकाशस्यैव अपहतपाप्मत्वादीनां गुणित्वात्तस्य च सकृदेवानुसन्धातुं शक्यत्वाद्गुणार्थं तच्चिन्तनं नावर्तनीयम् -
सिद्धान्त:
इति प्राप्ते उच्यते प्रदानवदेव - इति। प्रदानवदावर्तनीयमेवेत्यर्थ: । यद्यपि दहराकाश एक एवापहतपाप्मत्वादिगुणानां गुणी; स च प्रथमं चिन्तित:; तथाऽपि स्वरूपमात्राद्गुणविशिष्टाकारस्य भिन्नत्वात् अपहतपाप्मा विजर: (छा.8.1.5) इत्यादिना गुणविशिष्टतया चोपास्यत्वेन विहितत्वात्पूर्वं स्वरूपेणानुसंहितस्यापहतपाप्मत्वादिविशिष्टतयाऽनुसन्धानार्थमावृत्ति: कर्तव्या, यथा  इन्द्राय राज्ञे
पुरोडाशमेकादशकपालं निर्वपेत् , इन्द्रायाधिराजाय, इन्द्राय स्वराज्ञे (यजु.2.3.6) इतीन्द्रस्यैव
राजत्वादिगुणविशिष्टत्वेऽपि तत्तद्गुणसम्बन्ध्याकारस्य भिन्नत्वात्प्रदानावृत्ति: क्रियते; तदुक्तं साङ्कर्षणे
नाना वा देवता पृथक्त्वात् (संक.काण्डे) इति ।।42।।
इति श्रीशारीरकमीमांसाभाष्ये प्रदानाधिकरणम्।।18।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये लिङ्गभूयस्त्वाधिकरणम्।।19।।
MARKER: sutram beginning
overall_sutram_no:397
sutram_text:लिङ्गभूयस्त्वात्तद्धि बलीयस्तदपि
sutram_index_string:3-3-43
397.        लिङ्गभूयस्त्वात्तद्धि बलीयस्तदपि ।। 3-3-43 ।।
तैत्तिरीया दहरविद्यानन्तरमधीयते सहस्रशीर्षं देवं विश्वाक्षं विश्वशम्भुवम् । विश्वं नारायणं देवमक्षरं परमं प्रभुम् इत्यारभ्य सोऽक्षर: परमस्स्वराट् (तै.ना.1) इत्यन्तम्। तत्र संशय:- किं
पूर्वप्रकृतविद्यैकविद्यात्वेन तदुपास्यविशेषनिर्धारणमनेन क्रियते, उत सर्ववेदान्तोदितपरविद्योपास्यविशेषनिर्धारणम्
- इति। किं युक्तम्? दहरविद्योपास्यविशेषनिर्धारणमिति। कुत:? प्रकरणात्। पूर्वस्मिन्ननुवाके दहरविद्या हि प्रकृता दह्रं विपाप्मं परवेश्मभूतं यत्पुण्डरीकं पुरमध्यसंस्थम्। तत्रापि दह्रं गगनं विशोकस्तस्मिन्यदन्तस्तदुपासितव्यम् (तै.ना.10) इति।  अस्मिंश्चानुवाके  पद्मकोशप्रतीकाशं
हृदयं चाप्यधोमुखम् (तै.ना.11) इत्यादिना हृदयपुण्डरीकाभिधानमस्य नारायणानुवाकस्य दहरविद्योपास्यनिर्धारणार्थत्वमुपोद्बलयतीति।।
एवं प्राप्ते प्रचक्ष्महे        लिङ्गभूयस्त्वात् -                इति।        अस्य        निखिलपरविद्योपास्यविशेष निर्धारणार्थत्वे भूयांसि        लिङ्गानि        दृश्यन्ते;        तथा        हि                परविद्यास्वक्षरशिवशम्भुपरब्रह्मपरज्योति:
परतत्त्वपरमात्मादिशब्दनिर्दिष्टमुपास्यं वस्त्विह तैरेव शब्दैरनूद्य तस्य नारायणत्वं विधीयते; भूयसीषु विद्यासु श्रुताननूद्य नारायणत्वविधानभूयस्त्वं नारायण एव सर्वविद्यासूपास्यमस्थूलत्वादिविशेषितानन्दादिगुणकं
परं ब्रह्मेति विशेषनिर्णये भूय: बहुतरं लिङ्गं भवति। अत्र लिङ्गशब्द: चिह्नपर्याय:। चिह्नभूतं
वाक्यं        बहुतरमस्तीत्यर्थ:।        तद्धि        प्रकरणाद्बलीय:।        तदप्युक्तं        प्रथमकाण्डे        -
श्रुतिलिङ्गवाक्यप्रकरणस्थानसमाख्यानां समवाये पारदौर्बल्यमर्थविप्रकर्षात् (जै.मी.सू.3.3.14)
इति। यत्तूक्तं पद्मकोशप्रतीकाशम् (तै.ना.11) इत्यादिवचनं दहरशेषत्वमस्योपोद्बलयति - इति; तन्न,
बलीयसा प्रमाणेन सर्वविद्योपास्यनिर्धारणार्थत्वेऽवधृते सति दहरविद्यायामपि तस्यैव नारायणस्योपास्यत्वेन
तद्वचनोपपत्ते:। न च सहस्रशीर्षम् (तै.ना.11) इत्यादि द्वितीयानिर्देशेन पूर्वानुवाकोदितोपासिना सम्बन्धश्शङ्कनीय:, तस्मिन्यदन्तस्तदुपासितव्यम् (तै.ना.10) इत्युपासिगतेन कृत्प्रत्ययेनोपास्यस्य कर्मणोऽभिहितत्वात्तदुपास्ये द्वितीयानुपपत्ते:। विश्वमेवेदं पुरुष: (तै.ना.11.अनु) तत्त्वं नारायण:पर: (तै.ना.11) इत्यादि प्रथमानिर्देशाच्च प्रथमार्थे द्वितीया वेदितव्या । अन्तर्बहिश्च तत्सर्वं व्याप्य नारायण: स्थित: (तै.ना.11) तस्याश्शिखाया मध्ये परमात्मा व्यवस्थित: स ब्रह्मा स शिवस्सेन्द्र: सोऽक्षर: परमस्स्वराट् (तै.ना.11) इति निर्देशैस्सर्वस्मात्परो नारायण एव सर्वत्रोपास्य
इति निर्णीयमानत्वाच्च प्रथमार्थे द्वितीयेति निश्चीयते ।।43।।
इति श्रीशारीरकमीमांसाभाष्ये लिङ्गभूयस्त्वाधिकरणम्।।19।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये पूर्वविकल्पाधिकरणम्।।20।।
MARKER: sutram beginning
overall_sutram_no:398
sutram_text:पूर्वविकल्प: प्रकरणात्स्यात्क्रिया मानसवत्
sutram_index_string:3-3-44
398.        पूर्वविकल्प: प्रकरणात्स्यात्क्रिया मानसवत् ।। 3-3-44 ।।
वाजसनेयके अग्निरहस्ये मनश्चितादयोऽग्नय: श्रूयन्ते - मनश्चितो वाक्चित: प्राणचित: चक्षुश्चित:  श्रोत्रचित:  कर्मचितोऽग्निचित: (अग्निरहस्यं)  इति ।  तत्र संशय: - किमेते
मनश्चितादयस्साम्पादिकत्वेन  विद्यारूपा  अग्नय:  क्रियामयक्रत्वनुप्रवेशेन  क्रियारूपा:,
आहोस्विद्विद्यामयक्रत्वनुप्रवेशेन विद्यारूपा एव - इति विशये क्रियारूपत्वं तावदाह - पूर्वविकल्प:
- इत्यादिना। चित्याग्नित्वेन सम्पादितानामेषां मनश्चितादीनां क्रत्वनुप्रवेशसाकांक्षाणां स्वदेशे क्रतुविध्यभावात्पूर्वत्र असद्वा इदमग्र आसीत् (अग्निरहस्यं) इत्यादिनेष्टकचितस्याग्ने: प्रकृतत्वात् तस्य च क्रियामयक्रत्वव्यभिचारित्वेन तत्र क्रतुसन्निधानात्तत्प्रकरणगृहीता मनश्चितादयस्तेनेष्टकचितेनाग्निना
विकल्प्यमाना:        क्रियारूपा        एव        स्यु:।        विद्यारूपाणामपि        क्रियामयक्रत्वनुप्रवेशेन        क्रियारूपत्वं
मानसग्रहवदुपपद्यते। यथा द्वादशाहे अविवाक्ये दशमेऽहनि मानसग्रहस्य मनोनिष्पाद्यग्रहणासादनस्तोत्र-
शस्त्रप्रत्याहरणभक्षणत्वेन विद्यारूपस्यापि क्रियामयक्रत्वङ्गतया क्रियारूपत्वम्; तथेहापि ।। 44।।
MARKER: sutram beginning
overall_sutram_no:399
sutram_text:अतिदेशाच्च
sutram_index_string:3-3-45
399.        अतिदेशाच्च ।। 3-3-45 ।।
इतश्चेष्टकचितेनाग्निना मनश्चितादीनां विकल्प: क्रियारूपत्वं चावगम्यते; तेषामेकैक एव तावान् यावानसौ पूर्व: (अग्निरहस्यम्) इति पूर्वस्येष्टकचितस्याग्नेर्वीर्यं मनश्चितादिष्वतिदिश्यते; तेन तुल्यकार्यत्वाद्विकल्प:। ततश्चेष्टकचितवत्तत्क्रतुनिर्वर्तनेन तदङ्गभूता: मनश्चितादय: क्रियामयक्रत्वनुप्रवेशेन क्रियारूपा एवेति ।। 45।।
एवं प्राप्ते प्रचक्ष्महे -
MARKER: sutram beginning
overall_sutram_no:400
sutram_text:विद्यैव तु निर्धारणाद्दर्शनाच्च
sutram_index_string:3-3-46
400.        विद्यैव तु निर्धारणाद्दर्शनाच्च ।। 3-3-46 ।।
तुशब्द: पक्षं व्यावर्तयति; यदुक्तं मनश्चितादय: क्रियामयक्रत्वनुप्रवेशेन क्रियारूपा एवेति; नैतदस्ति; विद्यारूपा एवैते- विद्यारूपक्रत्वन्वयिन इत्यर्थ:। कुत:? निर्धारणाद्दर्शनाच्च; निर्धारणं तावत्  ते हैते विद्याचित एव विद्यया हैवैत एवंविदश्चिता  भवन्ति (अग्निरहस्यम् 10.5.3)
इति; वाङ्मनश्चक्षुरादिव्यापाराणामिष्टकादिवच्चयनानुपपत्तेर्मनसा सम्पादिताग्नित्वेन विद्यारूपत्वे सिद्धेऽपि विद्याचित एव, विद्यया हैवैते (अग्निरहस्यम् 10.5.3) इति चावधारणं विद्यामयक्रत्वन्वयेन विद्यारूपत्वज्ञापनार्थमिति निश्चीयते । दृश्यते चात्रैवैषां शेषी विद्यारूप: क्रतु:  ते मनसैवाधीयन्त
मनसैवाचीयन्त मनसैषु ग्रहा अगृह्यन्त मनसा स्तुवन्त मनसा शंसन् यत्किञ्च यज्ञे कर्म क्रियते, यत्किञ्च यज्ञीयं कर्म मनसैव तेषु मनोमयेषु मनश्चित्सु मनोमयमक्रियत (अग्निरहस्यम् 10.5.3) इति। इष्टकचितेष्वग्निषु यत्क्रियामयं यज्ञीयं कर्म क्रियते; तन्मनोनिर्वर्त्येषु मनश्चिताद्यग्निषु
मनोमयमेवाक्रियतेति वचनात् क्रतुरपि विद्यामयोऽत्र प्रतीयते ।।46।।
नन्वत्र  विधिपदाश्रवणात्  फलसम्बन्धाप्रतीतेश्चेष्टकचिताग्न्युपस्थापितक्रियामयक्रतु-
प्रकरणाद्विद्यामयक्रत्वन्वयेन विद्यारूपतैषां बाध्यते, नेत्याह -
MARKER: sutram beginning
overall_sutram_no:401
sutram_text:श्रुत्यादिबलीयस्त्वाच्च न बाध:
sutram_index_string:3-3-47
401.        श्रुत्यादिबलीयस्त्वाच्च न बाध: ।। 3-3-47 ।।
श्रुतिलिङ्गवाक्यानां प्रकरणाद्वलीयस्त्वेन श्रुत्याद्यवगत: क्रतुरेषां तदन्वयश्च दुर्बलेन प्रकरणेन
बाधितुं न शक्यते; श्रुतिस्तावत् -        ते हैते विद्याचित एव (अग्निरहस्यं) इति। तां विवृणोति
विद्यया हैवैत एवंविदश्चिता भवन्ति (अग्निरहस्यं) इति। विद्यया विद्यामयेन क्रतुना सम्बद्धा
मनश्चितादयश्चिता भवन्तीत्यर्थ: । तान् हैतानेवंविदे सर्वदा सर्वाणि भूतानि चिन्वन्त्यपि स्वपते
(अग्निरहस्यं) इति लिङ्गम्। वाक्यं च        एवंविदे चिन्वन्ति (अग्निरहस्यं) इति । समभिव्याहारो
वाक्यम् । एवंविदे विद्यामयक्रतुमते सर्वदा सर्वाणि भूतानि चिन्वन्तीत्यर्थ: । सर्वभूतकर्तृकं सर्वकालव्यापि चयनं मनसा सम्पादितं परिमितकर्तृकालक्रियामयेष्टकचितकार्यद्वारेण क्रत्वनुप्रवेशसम्भवमलभमानं विद्यामयक्रत्वनुप्रवेशे लिङ्गं भवति ।।47।।
यच्चेदमुक्तं - विधिप्रत्ययाश्रवणात्फलसम्बन्धाप्रतीतेश्च क्रियामयात्क्रतोरन्योऽत्र विद्यामय: क्रतुर्न सम्भवति - इति, तत्राह -
MARKER: sutram beginning
overall_sutram_no:402
sutram_text:अनुबन्धादिभ्य: प्रज्ञान्तरपृथक्त्ववद्दृष्टश्च तदुक्तम्
sutram_index_string:3-3-48
402.        अनुबन्धादिभ्य: प्रज्ञान्तरपृथक्त्ववद्दृष्टश्च तदुक्तम् ।। 3-3-48 ।।
इष्टकचितान्वयिन:        क्रियामयात्क्रतोर्विद्यामयोऽयं        क्रतु:        पृथक्त्वेन        अनुबन्धादिभ्य:
पृथक्त्वहेतुभ्योऽवगम्यते। अनुबन्धा: यज्ञानुबन्धिनो ग्रहस्तोत्रशस्त्रादय:        मनसैषु ग्रहा अगृह्यन्त
मनसास्तुवन्त मनसाशंसन् (अग्निरहस्यं) इत्यादिना प्रतिपादिता:। आदिशब्देन श्रुत्यादय: पूर्वोक्ता गृह्यन्ते। श्रुत्यादिभिस्सानुबन्धैर्विद्यामयक्रतु: पृथगवगम्यत इत्यर्थ:। प्रज्ञान्तरपृथक्त्ववत् - यथा प्रज्ञान्तरं दहरविद्यादि क्रियामयात्क्रतो: पृथग्भूतं श्रुत्यादिभिरवगम्यते, एवमयमपि । एवं चानुबन्धादिभि: पृथग्भूते विद्यामये यज्ञेऽवगते सति विधि: परिकल्प्यते । दृष्टश्चानुवादसरूपेषु कल्प्यमानो विधि: । तदुक्तं
- वचनानि त्वपूर्वत्वात् (जै.सू.3.5.21) इति । फलं च  तेषामेकैक एव तावान् यावानसौ
पूर्व: (अग्निरहस्यं) इत्यतिदेशात् स्वक्रतुद्वारेणेष्टकचितस्याग्ने: यत्फलम्, तदेव मनश्चितादीनामपि स्वक्रतुद्वारेण फलमित्यवगम्यते ।।48।।
यत्पुनरतिदेशेन तुल्यकार्यत्वावगमात्क्रियामयक्रत्वनुप्रवेशोऽवगम्यत इत्युक्तम्, तत्राह -
MARKER: sutram beginning
overall_sutram_no:403
sutram_text:न सामान्यादप्युपलब्धेर्मृत्युवन्न हि लोकापत्ति:
sutram_index_string:3-3-49
403.        न सामान्यादप्युपलब्धेर्मृत्युवन्न हि लोकापत्ति: ।। 3-3-49 ।।
नावश्यमतिदेशादवान्तरव्यापारस्यापि तुल्यतया भवितव्यम्, येन क्रियामयक्रत्वनुप्रवेश एषां स्यात्, यस्मात्कस्माच्चित्सामान्यमात्रादतिदेशोपलब्धे:; उपलभ्यते हि स एष एव मृत्युर्य एष एतस्मिन्मण्डले पुरुष: (अग्निरहस्यं - 30-5-2) इत्यादिषु संहर्तृत्वादिसामान्यमात्रादतिदेश:; न हि तत्र  मण्डलपुरुषस्य  मृत्युवत्  तल्लोकापत्ति:  - तद्देशप्राप्तिरपि  भवति;  एवमिहापि
मनश्चितादीनामिष्टकचिताग्निवद्भावातिदेशमात्रेणेष्टकचिताग्निदेशरूपक्रियामयक्रत्वनुप्रवेशेनापि न भवितव्यम्।
अत इष्टकचिताग्ने: स्वक्रतुद्वारेण यत्फलम् तदेव मनश्चितादीनामपि विद्यामयकतुद्वारेण फलमित्यति- देशादवगम्यते।
MARKER: sutram beginning
overall_sutram_no:404
sutram_text:परेण च शब्दस्य ताद्विध्यं भूयस्त्वात्त्वनुबन्ध:
sutram_index_string:3-3-50
404.        परेण च शब्दस्य ताद्विध्यं भूयस्त्वात्त्वनुबन्ध: ।। 3-3-50 ।।
परेण च ब्राह्मणेनास्यापि मनश्चिताद्यभिधायिन: शब्दस्य ताद्विध्यं - तद्विधत्वम्, विद्यामयप्रतिपादित्वमवगम्यते; परेण हि ब्राह्मणेन  अयं वाव लोक एषोऽग्निचितस्तस्याप एव
परिश्रिता: (अग्निरहस्यं) इत्यादिना स यो हैतदेवं वेद लोकं पृणानामेनं भूतमेतत्सर्वमभिसम्पद्यते
(अग्निरहस्यं) इति पृथक्फला विद्यैव विधीयते, तथा वैश्वानरविद्यादौ च विद्यैव विधीयते।
अतोऽग्निरहस्यस्य क्रियैकविषयत्वं नास्ति । एवं तर्हि विद्यामया: मनश्चितादयो बृृहदारण्यकेऽनुबद्धव्या: किमर्थमिहानुबध्यन्ते, तत्रोच्यते - भूयस्त्वात्त्वनुबन्ध: - इति। मनश्चितादिषु सम्पादनीयानामग्न्यङ्गानां
भूयस्त्वात् सन्निधाविहानुबन्ध: कृत:।। 50।।
इति श्रीशारीरकमीमांसाभाष्ये पूर्वविकल्पाधिकरणम्।।20।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये शरीरेभावाधिकरणम्।।21।।
MARKER: sutram beginning
overall_sutram_no:405
sutram_text:एक आत्मनश्शरीरे भावात्
sutram_index_string:3-3-51
405.        एक आत्मनश्शरीरे भावात् ।। 3-3-51 ।।
सर्वासु परविद्यासूपास्योपासनस्वरूपवदुपासकस्वरूपस्यापि ज्ञातव्यत्वमुक्तं- त्रयाणामेव चैवमुपन्यास:
प्रश्नश्च (ब्र.सू.1.4.3) इति। वक्ष्यति चास्य प्रत्यगात्मन: परमात्मात्मकत्वेनानुसन्धानम् आत्मेति तूपगच्छन्ति ग्राहयन्ति च (ब्र.सू.4.1.3) इति । किमयं प्रत्यगात्मा ज्ञाता कर्ता भोक्तेहामुत्र सञ्चारक्षमोऽनुसन्धेय:, उत प्रजापतिवाक्योदितापहतपाप्मत्वादिस्वरूप:; किं युक्तम्? ज्ञातृत्वाद्याकारमात्र
इत्येके मन्यन्ते; कुत:? अस्योपासकस्यात्मन: शरीरे भावात्; शरीरे वर्तमानस्य तादृशमेव रूपम्; तावतैवानुसन्धानेन तत्फलसिद्ध्युपपत्तेश्च; न हि कर्मस्वधिकृतानां स्वर्गादिफलार्थिनां ज्ञातृत्वाद्यतिरेकेण
फलानुभवदशायां यादृशं रूपम्, तादृशं रूपं साधनानुष्ठानदशायामनुसन्धातव्यम्, तावतैव साधनानुष्ठानतत्फलयोस्सिद्धे: अतिरिक्तानुसन्धाने प्रयोजनाभावात्; तदविशेषादिहापि तथैव। ननु चात्र यथाक्रतुरस्मिन्लोके पुरुषो भवति तथेत: प्रेत्य भवति (छां.3.14.1) इति विशेषवचनादपहतपाप्मत्वाद्याकार एवानुसन्धातव्य इत्यवगम्यते; नैवम्, तं यथायथोपासते (मुद्गल.उप.3)
इत्युपास्यविषयत्वात्तस्य।।
सिद्धान्त:
एवं प्राप्ते प्रचक्ष्महे
MARKER: sutram beginning
overall_sutram_no:406
sutram_text:व्यतिरेकस्तद्भावभावित्वान्न तूपलब्धिवत्
sutram_index_string:3-3-52
406.        व्यतिरेकस्तद्भावभावित्वान्न तूपलब्धिवत् ।। 3-3-52 ।।
न त्वेतदस्ति - यत् ज्ञातृत्वाद्याकार एवानुसन्धेय इति; अस्यात्मनस्संसारदशाया: मोक्षदशायां यो व्यतिरेक:, सोऽपहतपाप्मत्वादिकोऽनुसन्धेय:; अस्य मोक्षदशायां यादृशं रूपं, तादृग्रूप एवोपासनवेलायामात्माऽनुसन्धेय इत्यर्थ:। कुत:? तद्भावभावित्वात् तद्रूपापत्ते:; यथाक्रतुरस्मिन् लोके
पुरुषो भवति तथेत: प्रेत्य भवति (छा.3.14.1)  तं यथायथोपासते तथैव भवति
(मुद्गल.उप.3.1) इति यथोपासनमेव हि प्राप्ति: श्रूयते।  न च परस्वरूपमात्रविषयमेवेदमिति वक्तुं
शक्यते, प्रत्यगात्मनोऽप्युपास्यभूतपरब्रह्मशरीरतयोपास्यकोटिनिक्षिप्तत्वात् । अत: प्रजापतिवाक्योदित-
अपहतपाप्मत्वादिगुणकप्रत्यगात्मशरीरपरमात्मोपासनस्य तथारूपमेव प्राप्यमित्युक्तं भवति। अत एव एवं क्रतुर्हामुं लोकं प्रेत्याभिसम्भवितास्मि (अग्निरहस्यं) इत्युच्यते। तस्मात्प्रत्यगात्मा प्राप्याकार एवानुसन्धेय:। उपलब्धिवत् - यथा ब्रह्मोपलब्धिर्विहिता यथावस्थितब्रह्म-स्वरूपविषया, तथाऽऽत्मोपलब्धिरपि यथावस्थितात्मस्वरूपविषयेत्यर्थ: । कर्मस्वात्मस्वरूपानुसन्धानं कर्माङ्गम्; यजेत स्वर्गकाम: (यजु.2.5.5) इति कर्मानुष्ठानमेव हि फलाय चोपद्यते। देहातिरिक्तज्ञातृत्वाद्याकारात्मावगति: कालान्तरभाविफलसाधनकर्माधिकारार्थेति तावन्मात्रमेव तत्रापेक्षितमिति न किञ्चिदपहीनम् ।। 52।।
इति श्रीशारीरकमीमांसाभाष्ये शरीरेभावाधिकरणम्।।21।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अङ्गावबद्धाधिकरणम् ।।22।।
MARKER: sutram beginning
overall_sutram_no:407
sutram_text:अङ्गावबद्धास्तु न शाखासु हि प्रतिवेदम्
sutram_index_string:3-3-53
407.        अङ्गावबद्धास्तु न शाखासु हि प्रतिवेदम् ।। 3-3-53 ।।
ओमित्येतदक्षरमुद्गीथमुपासीत (छा.1.1.1) लोकेषु पञ्चविधं सामोपासीत (छा.2.2.1)
उक्थमुक्थमिति वै प्रजा वदन्ति तदिदमेवोक्थम् इयमेव पृथिवी (ऐतरेय आ.2.1.2)        अयं वाव
लोक एषोऽग्निचित: (अग्निरहस्यं) इत्येवमाद्या: क्रत्वङ्गाश्रया: उपासना:        भवन्ति; ता: किं यासु
शाखासु श्रूयन्ते, तास्वेव नियता:, उत सर्वासु शाखासूद्गीथादिषु सम्बध्यन्त इति विचार:। सर्ववेदान्तप्रत्ययत्वे स्थितेऽपि प्रतिवेदं स्वरभेदादुद्गीथादयो भिद्यन्त इति तत्र तत्र व्यवतिष्ठेरन्निति युक्ता शङ्का । किं युक्तम्? व्यवतिष्ठेरन्निति । कुत:? उद्गीथमुपासीत (छां.1.1.1) इति सामान्येनोद्गीथसम्बन्धितया श्रुतायास्तस्यामेव शाखायां स्वरविशेषयुक्तस्योद्गीथविशेषस्य सन्निधानात्तस्मिन्नेव विशेषे पर्यवसानं युक्तमिति । एवमाद्यास्तास्वेव शाखासु व्यवतिष्ठेरन्निति।।
सिद्धान्त:
एवं प्राप्ते प्रचक्ष्महे - अङ्गावबद्धास्तु - इति। तु शब्द: पक्षं व्यावर्तयति; नह्युद्गीथाद्यङ्गावबद्धा
उपासनास्तास्वेव शाखासु व्यवतिष्ठेरन्, अपि तु प्रतिवेदं सम्बध्येरन्; सर्वासु शाखास्वित्यर्थ: । हि
शब्दो हेतौ। यस्माच्छØत्यैवोद्गीथाद्यङ्गमात्रावबद्धा:, तस्माद्यत्रोद्गीथादय:, तत्र सर्वत्र सम्बध्येरन्। यद्यपि स्वरभेदेनोद्गीथव्यक्तयो भिद्यन्ते; तथापि सामान्येनोद्गीथश्रुत्या सर्वा व्यक्तयस्सन्निहिता इति न क्वचिद्व्यवस्थायां प्रमाणमस्ति । सर्वशाखाप्रत्ययन्यायेन च सर्वासु शाखासु क्रतुरेक:। अतस्सर्वासु
शाखास्वेकस्य क्रतोस्सन्निधानात् क्रत्वङ्गभूतोद्गीथादयोऽपि सन्निहिता इति नैकस्य सन्निधिविशेषोऽस्तीति न व्यवस्था ।। 53।।
MARKER: sutram beginning
overall_sutram_no:408
sutram_text:मन्त्रादिवद्वाऽविरोध:
sutram_index_string:3-3-54
408.        मन्त्रादिवद्वाऽविरोध: ।। 3-3-54 ।।
वाशब्दश्चार्थे;        आदिशब्देन        जातिगुणसङ्ख्यासादृश्यक्रमद्रव्यकर्माणि        गृह्यन्ते;        यथा
मन्त्रादीनामेकैकशाखास्वाम्नातानामपि शेषिण: क्रतोस्सर्वशाखास्वेकत्वेन यथायथं श्रुत्यादिभिस्सर्वासु
शाखासु विनियोगो न विरुध्यते; तद्वदिहाप्यविरोध: ।।54।।
इति श्रीशारीरकमीमांसाभाष्ये अङ्गावबद्धाधिकरणम्।।22।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये भूमज्यायस्त्वाधिकरणम्।।23।।
MARKER: sutram beginning
overall_sutram_no:409
sutram_text:भूम्न: क्रतुवज्ज्यायस्त्वं तथाहि दर्शयति
sutram_index_string:3-3-55
409.        भूम्न: क्रतुवज्ज्यायस्त्वं तथाहि दर्शयति ।। 3-3-55 ।।
प्राचीनशाला औपमन्यव: (छां.5.11.1) इत्यारभ्य वैश्वानरविद्या आम्नाता। तत्र वैश्वानर:
परमात्मा त्रैलोक्यशरीर उपास्यश्श्रुत: स्वर्लोकादित्यवाय्वाकाशाप्पृथिव्यवयव:; तत्र द्यौर्मूर्धा, आदित्यश्चक्षु:,
वायु: प्राण:, आकाशस्सन्देह: - मध्यकाय इत्यर्थ; आपो वस्ति:; पृथिवी पादावित्यवयवविशेषा:। तत्र संशय: - किमस्य त्रैलोक्यशरीरस्य व्यस्तस्योपासनं कर्तव्यम्, उत व्यस्तस्य समस्तस्य च, अथ समस्तस्यैवेति। किं युक्तम्? व्यस्तस्येति; कुत:? उपक्रमे व्यस्तोपासनोपदेशात्। तथाह्युपदिश्यते
औपमन्यवादय: किलोद्दालकषष्ठा: केकयमश्वपतिमुपसद्य आत्मानमेवेमं वैश्वानरं सम्प्रत्यध्येषि तमेव नो ब्रूहि (छां.5.11.6) इति प्रपच्छु:। स च तेभ्य: प्रत्येकं स्वोपास्यान् द्युप्रभृतीनुक्तवद्भ्यो
मूर्धादिषु व्यस्तेषूपासनं तत्र तत्र फलं चोक्तवान् अत्त्यन्नं, पश्यति प्रियं, भवत्यस्य ब्रह्मवर्चसं कुले, य एतमेवमात्मानं वैश्वानरमुपास्ते मूर्धा त्वेष आत्मन इति एष वै सुतेजा आत्मा वैश्वानर: (छां.5.12.2) इत्यादिना । तेषुतेषूपासनेषूपास्यस्य वैश्वानरत्वं चाह। अतो व्यस्तस्योपासनं कर्तव्यम्।
परत्र यस्त्वेतमेवं प्रादेशमात्रमभिविमानमात्मानं वैश्वानरमुपास्ते (छा.5.18.1) इति। द्युप्रभृतिप्रदेशावच्छिन्नमात्रे वैश्वानरे उक्तस्य मूर्धाद्युपासनस्य समासेनोपसंहार इत्यवगन्तव्यम्। अपर
आह - एवमेव समस्तस्याप्युपासनं कार्यमिति, पृथक्फलनिर्देशात् यस्त्वेतमेवं प्रादेशमात्रमभिविमानमात्मानं
वैश्वानरमुपास्ते स सर्वेषु लोकेषु सर्वेषु भूतेषु सर्वेष्वात्मस्वन्नमत्ति (छा.5.18.1) इति । नचैतावता वाक्यभेद:; यथा भूमविद्योपक्रमे नामाद्युपासनं तत्तत्फलञ्चाभिधाय        एष  तु  वा
अतिवदति यस्सत्येनातिवदति (छा.7.1.1) इत्यादिना भूमविद्यामुपदिश्य        स स्वराड् भवति तस्य सर्वेषु लोकेषु कामचारो भवति (छा.7.25.2) इति तत्फलञ्च व्यपिदशति; तत्र भूमविद्यापरत्वेऽपि
वाक्यस्य नामाद्यवान्तरोपासनं तत्तत्फलं चाङ्गीक्रियते, तथा इहापीति ।।
सिद्धान्त:
एवं प्राप्तेऽभिधीयते - भूम्नो ज्यायस्त्वमिति । भूम्न: - विपुलस्य समस्तस्यैव, ज्यायस्त्वं
प्रामाणिकत्वमित्यर्थ:; एकवाक्यत्वावगते:। तथा हि प्राचीनशाला औपन्यव: (छा.5.11.1,2)
इत्युपक्रम्य        उद्दालको ह        वै भगवन्तोऽयमारुणिस्सम्प्रति इममात्मानं वैश्वानरमध्येति        तं
हन्ताभ्यागच्छाम (छां.5.11.2) इति वैश्वानरात्मबृुभुत्सया औपमन्यवादय: पञ्च महर्षय: तमुद्दालकमुपेत्य तत्र वैश्वानरात्मवेदनमलभमानास्तेन च सहाश्वपतिं केकयं वैश्वानरात्मवेदिनमुपसङ्गम्य आत्मानमेवेमं
वैश्वानरं सम्प्रत्यध्येषि तमेव नो ब्रूहि (छा.5.11.6) इति पृष्ट्वा तत्सकाशात् परमात्मानं वैश्वानरं स्वर्लोकादिपृथिव्यन्तशरीरमुपास्यमवगम्य तत्फलं च सर्वलोकसर्वभूतसर्वात्मान्नभूतब्रह्मानुभवमवगतवन्त
इत्युपसंहारतो वाक्यस्यैकत्वमवगम्यते । एवमेकवाक्यत्वेऽवगते सत्यवयवविशेषेषूपास्तिवचनं फलनिर्देशश्च समस्तोपासनैकदेशानुवादमात्रमिति निश्चीयते। क्रतुवत् - यथा वैश्वानरं द्वादशकपालं निर्वपेत् पुत्रे जाते (यजु.2.2.5ु) इति विहितस्यैव क्रतोरेकदेशा:  यदष्टाकपालो भवति (यजु.2.2.5 अनु)
इत्यादिभिरनूद्यन्ते; तथा समस्तोपासनमेव न्याय्यम्, न व्यस्तोपासनम् । तथाहि दर्शयतीयं श्रुति:
व्यस्तोपासने अनर्थं ब्रुवती मूर्धा ते व्यपितष्यद्यन्मां नागमिष्य: (छा.5-12-2) इति अन्धोऽभविष्यो यन्मां नागमिष्य: (छां.5.13.2) इत्यादिका । अत इदमप्यपास्तं, यन्नामाद्युपासनसाम्यमुक्तम् । तत्र हि नामाद्युपासनेष्वनर्थो न श्रुत:, नामाद्युपासनेभ्यो भूमोपासनस्यातिशयितफलत्वं श्रुतम् एष तु वा
अतिवदति यस्सत्येनातिवदति (छा.7.16.1) इति। तत एव तत्र भूमविद्यापरत्वेऽपि वाक्यस्य नामाद्युपासनानां सफलानां विवक्षितत्वम्; अन्यथाऽतिशयितफलत्वनिमित्तातिवादेन भूमविद्यास्तुत्यनुपपत्ते:,
अतस्समस्तोपासनमेव न्याय्यम् ।।55।।
इति श्रीशारीरकमीमांसाभाष्ये भूमज्यायस्त्वाधिकरणम्।।23।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये शब्दादिभेदाधिकरणम्।।24।।
MARKER: sutram beginning
overall_sutram_no:410
sutram_text:नाना शब्दादिभेदात्
sutram_index_string:3-3-56
410.        नाना शब्दादिभेदात् ।। 3-3-56 ।।
इह        ब्रह्मविद्यास्सर्वा:        ब्रह्मप्राप्तिरूपमोक्षैकफला:        सद्विद्याभूमविद्यादहरविद्योपकोसल- विद्याशाण्डिल्यविद्यावैश्वानरविद्यानन्दमयविद्याक्षरविद्यादिका एकशाखागताश्शाखान्तरगताश्चोदाहरणम्; अन्या:
प्राणाद्येकविषयफलाश्च । किमत्र विद्यैक्यम्, उत विद्याभेद इति संशय्यते। अत्रैवासां परस्परभेदे समर्थिते सत्येकस्या दहरविद्यादिकायास्सर्ववेदान्तप्रत्ययन्याय:। किं युक्तम्? विद्यैक्यमिति। कुत:?
वेद्यस्य ब्रह्मण एकत्वात्; वेद्यं हि विद्याया रूपम्; अतो रूपैक्याद्विद्यैक्यमिति।।
सिद्धान्त:
एवं  प्राप्तेऽभिधीयते  नाना  -  इति।  नानाभूता  विद्या:;  कुत:?  शब्दादिभेदात्  -
आदिशब्देनाभ्याससङ्ख्यागुणप्रक्रियानामधेयानि गृह्यन्ते; शब्दान्तरादिभिरत्र विधेयभेदहेतवोऽनुबन्धभेदा: दृश्यन्ते; यद्यपि वेदोपासीतेत्यादय: शब्दा: प्रत्ययावृत्त्यभिधायिन:; प्रत्ययाश्च ब्रह्मैकविषया:; तथाऽपि तत्तत्प्रकरणोदितजगदेककारणत्वापहतपाप्मत्वादिविशेषणविशिष्टब्रह्मविषयप्रत्ययावृत्त्यवबोधिन: प्रत्ययावृत्तिरूपा: विद्या: भिन्दन्ति। ब्रह्मप्राप्तिरूपफलसम्बन्ध्युपासनविशेषाभिधायीनि च निराकांक्षाणि वाक्यानि प्रतिप्रकरणं विलक्षणविद्याभिधायीनीति निश्चीयते। अस्मिन्नर्थे शब्दान्तरे कर्मभेद: (जै.सू.1-1-2) इत्यादिभि:
पूर्वकाण्डोदितैस्सूत्रैस्सिद्धेऽपि पुनरिह प्रतिपादनं वेदान्तवाक्यानि अवधेयज्ञानपराणीति कुदृष्टिनिरसनाय।
अतो विद्याभेद इति स्थितम् ।। 56 ।।
इति श्रीशारीरकमीमांसाभाष्ये शब्दादिभेदाधिकरणम् ।।24।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये विकल्पाधिकरणम् ।।25।।
MARKER: sutram beginning
overall_sutram_no:411
sutram_text:विकल्पोऽविशिष्टफलत्वात्
sutram_index_string:3-3-57
411.        विकल्पोऽविशिष्टफलत्वात् ।। 3-3-57 ।।
ब्रह्मप्राप्तिफलानां सद्विद्यादहरविद्यादीनां नानात्वमुक्तम्; इदानीमासां विद्यानामेकस्मिन् पुरुषे
प्रयोजनवत्त्वेन समुच्चयोऽपि सम्भवति, उत प्रयोजनाभावाद्विकल्प एवेति विशये - किं युक्तम्; समुच्चयोऽपि सम्भवतीति; कुत: एकफलानां भिन्नशास्त्रार्थानामपि समुच्चयदर्शनात्। दृश्यते ह्येकस्यैव स्वर्गादेस्साधनानामग्निहोत्रदर्शपूर्णमासादीनां तस्यैव स्वर्गस्य भूयस्त्वापेक्षयैकत्र पुरुषे समुच्चय:; एवमिहापि
ब्रह्मानुभवभूयस्त्वापेक्षया समुच्चयोऽपि सम्भवतीति।।
सिद्धान्त:
एवं प्राप्ते प्रचक्ष्महे - विकल्प एव; न समुच्चयस्सम्भवतीति। कुत:?        अविशिष्टफलत्वात्
-        सर्वासां हि ब्रह्मविद्यानामनवधिकातिशयानन्दब्रह्मानुभव: फलमविशिष्टं श्रूयते ब्रह्मविदाप्नोति परम्
(तै.आन.1.1)        स एको ब्रह्मण आनन्द: श्रोत्रियस्य चाकामहतस्य (तै.आन.8.4)        यदा पश्य:
पश्यते रुक्मवर्णं कर्तारमीशं पुरुषं ब्रह्मयोनिम् । तदा विद्वान् पुण्यपापे विधूय निरञ्जन: परमं साम्यमुपैति (मु.3.1.3) इत्यादिभ्य:। ब्रह्म हि स्वस्य परस्य च स्वयमनुभूयमानमनवधिकातिशयानन्दं
भवति । स च तादृशो ब्रह्मानुभव एकया विद्ययाऽवाप्यते चेत् - किमन्ययेति न समुच्चयसम्भव:। स्वर्गादेर्हि        देशत:        कालत:        स्वरूपतश्च        परिमितत्वेन        तत्र        देशाद्यपेक्षया        भूयस्त्वसम्भवात्
तदर्थिनस्समुच्चयस्सम्भवति; इह तु        तद्विपरीतस्वरूपे ब्रह्मणि तन्न सम्भवति। सर्वाश्च विद्या:
ब्रह्मानुभवविरोध्यनादिकर्माविद्यानिरसनमुखेन ब्रह्मप्राप्तिफला इत्यविशिष्टफलत्वात्सर्वासां विकल्प एव
ब्रह्मप्राप्तिव्यतिरिक्तफलास्तु विद्यास्स्वर्गादिफलकर्मवद्यथेष्टं विकल्पेरन्, समुच्चयेरन्वा, तासां
परिमितफलत्वेन भूयस्त्वापेक्षासम्भवात् । तदाह -
MARKER: sutram beginning
overall_sutram_no:412
sutram_text:काम्यास्तु यथाकामं समुच्चीयेरन्न वा पूर्वहेत्वभावात्
sutram_index_string:3-3-58
412.        काम्यास्तु यथाकामं समुच्चीयेरन्न वा पूर्वहेत्वभावात् ।। 3-3-58 ।।
अपरिमितफलत्वाभावादित्यर्थ: ।।58।।
इति श्रीशारीरकमीमांसाभाष्ये विकल्पाधिकरणम्।।25।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये यथाश्रयभावाधिकरणम्।।26।।
MARKER: sutram beginning
overall_sutram_no:413
sutram_text:अङ्गेषु यथाश्रयभाव:
sutram_index_string:3-3-59
413.        अङ्गेषु यथाश्रयभाव: ।। 3-3-59 ।।
उद्गीथादिक्रत्वङ्गेष्वाश्रिता: ओमित्येतदक्षरमुद्गीथमुपासीत (छा.1.1.1) इत्यादिका विद्या: किमुद्गीथादिवत्क्रत्वर्थतया क्रतुषु नियमेनोपादेया:, उत गोदोहनादिवत्पुरुषार्थतया यथाकाममिति विशये
-        नियमेनोपादेया इति युक्तम् । ननु चासां पुरषार्थत्वेनानियम: प्रतिपादित: तन्निर्धारणानियमस्तद्दृष्टे:
पृथग्ध्यप्रतिबन्ध: फलम् (शारी.3.3.41) इत्यत्र । सत्यम्; तदेव द्रढयितुं कैश्चिल्लिङ्गदर्शनैर्युक्त्या चाक्षिप्यते  ।  तत्र  हि  तेनोभौ  कुरुत:  (छा.1.1.10)  इत्यनियमदर्शनात् पृथक्फलत्वमुक्तम्;
उपासनाश्रयभूतोद्गीथादिवदुपासनानामप्यङ्गतयोपादाननियमे बहवो हेतव उपलभ्यन्ते; न ह्यत्र गोदोहनेन
पशुकामस्य प्रणयेत् इत्यादिवदुपासनाविधिवाक्ये फलसम्बन्ध: श्रूयते; उद्गीथमुपासीत (छा.1.1.1)
इत्युद्गीथादिसम्बन्धितयैवोपासनं प्रतीयते। यदेव विद्यया करोति श्रद्धयोपनिषदा तदेव वीर्यवत्तरम् (छा.1.1.10) इति वर्तमानोपदेशरूपवाक्यान्तराद्धि फलसम्बन्धो ज्ञायते; स्ववाक्येनैवाव्यभिचरित- क्रतुसम्बन्ध्युद्गीथादिसम्बन्धेन निर्ज्ञातक्रत्वङ्गभावस्य वाक्यान्तरस्थवर्तमानफलसम्बन्धनिर्देशोऽर्थवादमात्रं स्यात्, अपापश्लोकश्रवणादिवत्। अतो यथोद्गीथादय उपासनाश्रया: क्रत्वङ्गतया प्रयोगविधिना नियमेनोपादीयन्ते; तथा तदाश्रिताश्चोपासनास्तन्मुखेन क्रत्वङ्गभूता इति नियमेनोपादेया एव।।59।।
MARKER: sutram beginning
overall_sutram_no:414
sutram_text:शिष्टेश्च
sutram_index_string:3-3-60
414.        शिष्टेश्च ।। 3-3-60 ।।
शिष्टि: - शासनम्, विधानमित्यर्थ:।        उद्गीथमुपासीत (छां.1.1.1) इत्युद्गीथाङ्गतयोपासन- विधानाच्चोपादाननियम:।        गोदोहनेन                पशुकामस्य        प्रणयेत्        इत्यादिवद्विधिवाक्ये
अधिकारान्तराश्रवणादुद्गीथाङ्गभाव एव हि विधेय इति गम्यते ।।60।।
MARKER: sutram beginning
overall_sutram_no:415
sutram_text:समाहारात्
sutram_index_string:3-3-61
415.        समाहारात् ।। 3-3-61 ।।
होतृषदनाद्धैवापि दुरुद्गीथमनुसमाहरति (छां.1.5.5) इत्युपासनस्य समाहारनियमो दृश्यते। दुरुद्गीथं वेदनविहीनमुद्गीथम् । वेदनहानावन्येन समाधानं ब्रुवत्तस्य नियमेनोपादानं दर्शयति ।।61।।
MARKER: sutram beginning
overall_sutram_no:416
sutram_text:गुणसाधारण्यश्रुतेश्च
sutram_index_string:3-3-62
416.        गुणसाधारण्यश्रुतेश्च ।। 3-3-62 ।।
उपासनगुणस्य        उपासनाश्रयस्य        प्रणवस्य        सोपासनस्य        तेनेयं        त्रयी        विद्या        वर्तते
ओमित्याश्रावयत्योमिति शंसत्योमित्युद्गायति (छा.1-1-9) इति साधारण्यश्रुतेश्च उपासनसमाहारो गम्यते ।        तेन (छा.1.1.9) इति प्रकृतपरामर्शात्सोपासन एव प्रणवस्सर्वत्र सञ्चरति । अत
उपासनस्य प्रणवसहभावनियमदर्शनाच्च उद्गीथाद्युपासनानां उद्गीथादिवत् नियमेनोपादानम्।।
सिद्धान्त:
इति प्राप्त उच्यते -
MARKER: sutram beginning
overall_sutram_no:417
sutram_text:न वा तत्सहभावाश्रुते:
sutram_index_string:3-3-63
417.        न वा तत्सहभावाश्रुते: ।। 3-3-63 ।।
न चैतदस्ति - यदुद्गीथाद्युपासनानां क्रतुषूद्गीथादिवदुपादाननियम: - इति। कुत:? तत्सहभावाश्रुते:
- उद्गीथाङ्गभावाश्रुतेरित्यर्थ:। अङ्गभावे हि सहभावनियमो भवति । यद्यपि उद्गीथमुपासीत (छा.1.1.1) इत्यस्मिन् पदसमुदायेऽधिकारान्तरं न प्रतीयते; तथापि तदनन्तरमेव यदेव विद्यया करोति श्रद्धयोपनिषदा तदेव वीर्यवत्तरं भवति (छा.1.1.10) इति विद्याया: क्रतुवीर्यवत्तरत्वं प्रति साधनभाव: प्रतिपाद्यते । तेन क्रतुफलात्पृथग्भूतफलसाधनभूता विद्या उद्गीथमुपासीत (छा.1.1.1)
इति कर्तव्यतया विधीयते। क्रतुफलात्पृथग्भूतफलसाधनतयाऽवगतस्योपासनस्य क्रत्वङ्गभूतोद्गीथाङ्गतया विनियोगो नोपपद्यते। अथ उपासनस्याश्रयापेक्षायां सन्निहित: उद्गीथ: आश्रयमात्रं भवति। उद्गीथश्च क्रत्वङ्गभूत इति क्रतुप्रयुक्तोद्गीथाद्याश्रये उपासने क्रत्वधिकारिण एव क्रतोर्वीर्यवत्तरत्वेच्छा- निमित्तमिदमधिकारान्तरमिति  न  क्रतुषु  तदुपादाननियम:।  वीर्यवत्तरत्वं  च  क्रतुफलस्य
प्रबलकर्मान्तरफलेनाप्रतिबन्ध इत्युक्तम्। क्रतोरविलम्बितफलत्वमित्यर्थ:। पर्णतादीनां तु यदेव विद्यया करोति तदेव वीर्यवत्तरं भवति (छां.1.2.10) इति विद्याया: फलसाधनत्ववदपापश्लोकश्रवणादिफलं
प्रति साक्षात्साधनभावो न श्रुत इति क्रत्वङ्गभूतजुह्वाद्यङ्गतया विनियोगाविरोधात्तदङ्गभूतानां
फलान्तरसाधनभावकल्पनानुपपत्तेस्तत्र फलश्रुतिरर्थवादमात्रं स्यात् ।।63।।
MARKER: sutram beginning
overall_sutram_no:418
sutram_text:दर्शनाच्च
sutram_index_string:3-3-64
418.        दर्शनाच्च।। 3-3-64 ।।
दर्शयति च श्रुतिरुपासनोपादानानियमम्, एवं विद्ध वै ब्रह्मा यज्ञं यजमानं सर्वाश्चÐत्वजोऽभिरक्षति (छा.4.17.10) इति ब्रह्मणो वेदनेन सर्वेषां रक्षणं ब्रुवती । उद्गातृप्रभृतीनां वेदनस्यानियमे सत्येतदुपपद्यते। अनेन लिङ्गेन पूर्वोक्तानां समाहारादिलिङ्गानां प्रायिकत्वमवगम्यते। अतोऽनियम एवेति स्थितम् ।।64।।
इति श्रीशारीरकमीमांसाभाष्ये यथाश्रयभावाधिकरणम् ।।26।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये तृतीयस्याध्यायस्य तृतीय: पाद:।।3।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये पुरुषार्थाधिकरणम्।।1।।
श्रीभगवद्रामानुजविरचितेश्रीशारीरकमीमांसाभाष्ये तृतीयाध्याये - चतुर्थ: पाद: पुरुषार्थाधिकरणम्।।1।।
MARKER: sutram beginning
overall_sutram_no:419
sutram_text:पुरुषार्थोऽतश्शब्दादिति बादरायण:
sutram_index_string:3-4-1
419.        पुरुषार्थोऽतश्शब्दादिति बादरायण: ।। 3-4-1 ।।
गुणोपसंहारानुपसंहारफला विद्यैकत्वनानात्वचिन्ता कृता; इदानीं विद्यात: पुरुषार्थ:, उत विद्याङ्गकात्कर्मण इति चिन्त्यते। किं युक्तम्? अत: - विद्यात: पुरुषार्थ इति भगवान् बादरायणो
मन्यते; कुत:? शब्दात् - दृश्यते ह्यौपिनषदश्शब्दो विद्यात: पुरुषार्थं ब्रुवन्        ब्रह्म विदाप्नोति परम्
(तै.आ.1.अनु)        वेदाहमेतं पुरुषं महान्तमादित्यवर्णं तमस: परस्तात्। तमेवं विद्वानमृत इह
भवति। नान्य: पन्था विद्यतेऽयनाय (पु.सू.) यथा नद्य: स्यन्दमानास्समुद्रे अस्तं गच्छन्ति नामरूपे विहाय। तथा विद्वान्नामरूपाद्विमुक्त: परात्परं पुरुषमुपैति दिव्यम् (मु.3.28) इत्यादि।।1।।
अत्र पूर्वपक्षी प्रत्यवतिष्ठते -
MARKER: sutram beginning
overall_sutram_no:420
sutram_text:शेषत्वात्पुरुषार्थवादो यथान्येष्विति जैमिनि:
sutram_index_string:3-4-2
420.        शेषत्वात्पुरुषार्थवादो यथान्येष्विति जैमिनि: ।। 3-4-2 ।।
नैतदेवम् - यद्विद्यात: पुरुषार्थावाप्तिश्शब्दादवगम्यते - इति। न ह्येष: ब्रह्मविदाप्नोति परम् (तै.आ.1) इत्यादिशब्दो वेदनात्पुरुषार्थावाप्तिमवगमयति, कर्मसु कर्तृभूतस्याऽत्मनो याथात्म्यवेदनप्रतिपादनपरत्वात्। अत: कर्तुस्संस्कारद्वारेण विद्याया: क्रतुशेषत्वात्तत्र फलश्रुतिरर्थवादमात्रम्; यथाऽन्येषु  द्रव्यादिषु  -  इति  जैमिनिराचार्यो  मन्यते।  तदुक्तं   द्रव्यगुणसंस्कारकर्मसु
परार्थत्वात्फलश्रुतिरर्थवादस्स्यात् (जै.मी.सू.4.3.1) इति। ननु च कर्मसु कर्तुर्जीवादन्यो मुमुक्षुभि:
प्राप्यतया वेदान्तेषु वेद्य उपिदश्यत इति प्रागेवोपपादितं  नेतरोऽनुपपत्ते: (ब्र.सू..1.1.17)
भेदव्यपदेशाच्च (शारी.1-1-18) अनुपपत्तेस्तु न शारीर: (ब्र.सू.1.2.3) इतरपरामर्शात्स इति चेन्नासम्भवात् (शारी.1-3-17) इत्येवमादिभिस्सूत्रै:; तदेव ब्रह्म तत्त्वमस्यादिसामानाधिकरण्येन जीवादनतिरिक्तमित्येतदपि अधिकं तु भेदनिर्देशात् (ब्र.सू.2.1.22) इत्येवमादिभिर्निरस्तम्; सामानाधिकरण्यनिर्देशश्च  ऐतदात्म्यमिदं सर्वं (छा.6.8.7)  सर्वं खल्विदं ब्रह्म (छा.3.14.1)
इति चेतनाचेतनसाधारण:;  य: पृथिव्यां तिष्ठन् (बृृ.5.7.3)  य आत्मनि तिष्ठन् (बृृ.6.3.22)
इत्यादिनाऽवगततत्तदात्मतयाऽवस्थितिनिबन्धन इति  अवस्थितेरिति काशकृत्स्न: (ब्र.सू.6.4.22)
इत्यादिभिरुपपादितम्; तत्कथं कर्मसु कर्तुरात्मनो याथात्म्योपदेशपरा वेदान्तशब्दा इति विद्याया: कर्माङ्गत्वं प्रतिपाद्यते?। उच्यते - वेदान्तवाक्येष्वेव विद्याया: कर्मप्राधान्यं सूचयद्भिर्लिंगै: तदुपबृृंहित- सामानाधिकरण्यनिर्देशेन च वेदान्तशब्दा देहातिरिक्तजीवस्वरूपयाथात्म्योपदेशपरा इति बलादभ्युपगमनीयमिति
पूर्वपक्षिणोऽभिप्राय:। ननु च कर्तृसंस्कारमुखेन विद्याया: क्रत्वनुप्रवेशो न शक्यते वक्तुम्, कर्तुर्लौकिकवैदिकसाधारणत्वेनाव्यभिचरितक्रतुसम्बन्धित्वाभावात्। नैवम्, लौकिकस्य कर्मण: कर्तुर्देहादव्यतिरिक्तत्वेऽप्युपपत्तेर्देहातिरक्तनित्यात्मस्वरूपस्य क्रतावेवोपयोगात् तत्स्वरूपप्रतिपादनमुखेन क्रत्वनुप्रवेशो न विरुध्यते। अतो विद्याया: क्रतुशेषत्वान्नात: पुरुषार्थ:।।2।।
कानि पुनस्तानि लिङ्गानि; यदुपबृृंहितसामानाधिकरण्यनिर्देशेन वेदान्तशब्दा जीवस्वरूपपरा इति निर्णीयन्ते। तत्राह -
MARKER: sutram beginning
overall_sutram_no:421
sutram_text:आचारदर्शनात्
sutram_index_string:3-4-3
421.        आचारदर्शनात् ।। 3-4-3 ।।
ब्रह्मविदां प्राधान्येन कर्मस्वेवाचारो दृश्यते अश्वपति: केकय: किल आत्मवित्तम: तद्विज्ञानाय
उपगतांस्तानृषीन् प्रत्याह - यक्ष्यमाणो ह वै भगवन्तोऽहमस्मि (छा.5.11.5) इति । तथा जनकादयो ब्रह्मविदग्रेसरा: कर्मनिष्ठा: स्मृतिषु दृश्यन्ते, कर्मणैव हि संसिद्धिमास्थिता जनकादय: (भ.गी.3.20) इयाज सोऽपि सुबहून् यज्ञान् ज्ञानव्यपाश्रय: (वि.पु.6.6.12) इति । अतो
ब्रह्मविदां कर्मप्रधानत्वदर्शनाद्विद्याया: कर्तृस्वरूपवेदनरूपत्वेन कर्माङ्गत्वमेवेति न विद्यात: पुरुषार्थ:।।3।। लिङ्गमिदम्; प्राप्तिरुच्यतामित्यत्राह -
MARKER: sutram beginning
overall_sutram_no:422
sutram_text:तच्छØते:
sutram_index_string:3-4-4
422.        तच्छØते: ।। 3-4-4 ।।
श्रुतिरेव हि विद्याया: कर्माङ्गत्वमाह - यदेव विद्यया करोति श्रद्धयोपनिषदा तदेव
वीर्यवत्तरं भवति (छा.1.1.10) इति। नेयं श्रुति: प्रकरणादुद्गीथमात्रविषयेति व्यवस्थापयितुं शक्या; यत: प्रकरणाच्छुतिर्बलीयसी; यदेव विद्यया करोति (छा.1.1.10) इति विद्यामात्रविषया हीयं श्रुति:
MARKER: sutram beginning
overall_sutram_no:423
sutram_text:समन्वारम्भणात्
sutram_index_string:3-4-5
423.        समन्वारम्भणात् ।। 3-4-5 ।।
तं विद्याकर्मणी समन्वारभेते (बृृ.6.4.2) इति विद्याकर्मणोस्साहित्यं च दृश्यते । साहित्यं चोक्तेन न्यायेन विद्याया: कर्माङ्गत्वे सत्येव भवति ।।
MARKER: sutram beginning
overall_sutram_no:424
sutram_text:तद्वतो विधानात्
sutram_index_string:3-4-6
424.        तद्वतो विधानात् ।। 3-4-6 ।।
विद्यावत: कर्मविधानाद्विद्या कर्माङ्गमित्यवगम्यते - आचार्यकुलाद्वेदमधीत्य यथाविधानं गुरो: कर्मातिशेषेणाभिसमावृत्य कुटुम्बे शुचौ देशे (छा.8.15.1) इत्यादौ । वेदमधीत्य (छा.8.15.1) इत्यध्ययनवत: कर्माणि विदधदर्थावबोधपर्यन्ताध्ययनवत एव विदधाति । अर्थावबोधपर्यन्तं ह्यध्ययनमिति स्थापितम् । अतो ब्रह्मविद्यापि कर्मसु विनियुक्तेति न पृथक्फलायावकल्पते ।।6।।
MARKER: sutram beginning
overall_sutram_no:425
sutram_text:नियमात्
sutram_index_string:3-4-7
425.        नियमात् ।। 3-4-7 ।।
इतश्च न विद्यात: पुरुषार्थ:।        कुर्वन्नेवेह कर्माणि जिजीविषेच्छतं समा: (ईश.2)
इत्यात्मविद:, पुरुषायुषस्य सर्वस्य कर्मसु नियमेन विनियोगात्कर्मण एव फलमित्यवगम्यते। विद्या तु कर्माङ्गमिति ।।7।।
सिद्धान्त:
एवं प्राप्ते प्रचक्ष्महे -
MARKER: sutram beginning
overall_sutram_no:426
sutram_text:अधिकोपदेशात्तु बादरायणस्यैवं तद्दर्शनात्
sutram_index_string:3-4-8
426.        अधिकोपदेशात्तु बादरायणस्यैवं तद्दर्शनात् ।। 3-4-8 ।।
तुशब्दात्पक्षो व्यावृत्त:; विद्यात एव पुरुषार्थ:; कुत:?        अधिकोपदेशात् - कर्मसु कर्तुर्जीवात्
हेयप्रत्यनीकानवधिकातिशयासंख्येयकल्याणगुणाकरत्वेनाधिकस्य अर्थान्तरभूतस्य परस्य ब्रह्मणो वेद्यतयोपदेशात्
भगवतो बादरायणस्य विद्यात: फलं        इत्येवमेव मतम् । लिङ्गानि तिष्ठन्तु; वेद्यतयोपदेशस्तु तावत्कर्तु: प्रत्यगात्मनोऽधिकस्यैव। कथम्? तद्दर्शनात् - प्रत्यगात्मन्यशुद्धे शुद्धेऽप्यसम्भावनीयानन्तगुणाकरस्य
वेद्यस्य निरस्तनिखिलहेयगन्धस्य स्वसङ्कल्पकृतजगदुदयविभवलयलीलस्य सर्वज्ञस्य सर्वशक्तेर्वाङ्मनसा
अपरिच्छेद्यानन्दस्य जीवाधिपस्य कृत्स्नस्य प्रशासितु: परस्य ब्रह्मणो वेदनोपदेशवाक्येषु दर्शनात्
अपहतपाप्मा विजरो विमृत्युर्विशोको विजिघत्सोऽपिपासस्सत्यकामस्सत्यसङ्कल्प: (छा.8.1.5)
तदैक्षत बहु स्यां प्रजायेयेति तत्तेजोऽसृजत (छा.6.2.3) यस्सर्वज्ञस्सर्ववित् (मुण्ड.1.1.9)
पराऽस्य शक्तिर्विविधैव श्रूयते स्वाभाविकी ज्ञानबलक्रिया च (श्वे.6.8)        स एको ब्रह्मण
आनन्द: (तै.आन.8.4)        यतो वाचो निवर्तन्ते अप्राप्य मनसा सह आनन्दं ब्रह्मणो विद्वान् न बिभेति कुतश्चनेति (तै.आन.4.1)        एष सर्वेश्वर एष भूताधिपतिरेष भूतपाल एष
ऐहिकाधिकरणम्
श्रीभाष्यम्
सेतुर्विधरण: (बृृ.6.4.22) स कारणं करणाधिपाधिपो, नचास्य कश्चिज्जनिता नचाधिप:
(श्वे.6-9)  एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठत: (बृृ.5.7.9)
भीषास्माद्वात: पवते । भीषोदेति सूर्य:। भीषास्मादग्निश्चेन्द्रश्च। मृत्युर्धावति पञ्चम: (तै.आ.8.1) इत्यादिषु। तस्माद्वेदनोपदेशशब्देषु कर्तु: प्रत्यगात्मन: खद्योतकल्पस्य अविद्यादिदेहसम्बन्धयोग्यस्य गन्धोऽपि नास्तीति परमपुरुषविषयाया विद्यायास्तत्प्राप्तिरूपममृतत्वं तत्र तत्र श्रूयमाणं फलमिति विद्यात: पुरुषार्थ इति सुष्ठूक्तम् ।।8।।
लिङ्गान्यपि निरस्यन्ते -
MARKER: sutram beginning
overall_sutram_no:427
sutram_text:तुल्यं तु दर्शनम्
sutram_index_string:3-4-9
427.        तुल्यं तु दर्शनम् ।। 3-4-9 ।।
यदुक्तं - ब्रह्मविदां कर्मानुष्ठानदर्शनाद्विद्या कर्माङ्गम् - इति; तन्न विद्याया अनङ्गत्वेऽपि तुल्यं दर्शनम्, ब्रह्मविदां कर्मानुष्ठानदर्शनमनैकान्तिकमित्यर्थ:, अननुष्ठानस्यापि दर्शनात् । दृश्यते हि
ब्रह्मविदां कर्मत्याग:        ऋषय: कावषेया: किमर्था वयमध्येष्यामहे किमर्था वयं यक्ष्यामहे इत्यादौ।
अतो ब्रह्मविदां कर्मत्यागदर्शनान्न विद्या कर्माङ्गम् । कथमिदमुपपद्यते - ब्रह्मविदां कर्मानुष्ठानमननुष्ठानञ्च
फलाभिसन्धिरहितस्य यज्ञादिकर्मणो ब्रह्मविद्याङ्गत्वात्तथाविधस्य कर्मणोऽनुष्ठानदर्शनमुपपद्यते । वक्ष्यति च  सर्वापेक्षा च यज्ञादिश्रुतेरश्ववत् (शारी.3.4.26) इति । फलार्थस्य तस्यैव यज्ञादे: कर्मणो
मोक्षैकफलब्रह्मविद्याविरोधित्वात्तस्याननुष्ठानदर्शनमुपपन्नतरम्। विद्याया: कर्माङ्गत्वे कर्मत्याग: कथमपि नोपपद्यते ।। 9।।
यदुक्तं - श्रुत्यैव विद्याया: कर्माङ्गत्वमवगम्यते इति; तत्राह -
MARKER: sutram beginning
overall_sutram_no:428
sutram_text:असार्वत्रिकी
sutram_index_string:3-4-10
428.        असार्वत्रिकी ।। 3-4-10 ।।
न सर्वविद्याविषयेयं श्रुति:; अपि तूद्गीथविद्याविषयैव  यदेव विद्यया करोति (छा.1.1.10)
इति यच्छब्दस्यानिर्धारितविशेषस्य उद्गीथमुपासीत (छा.1.1.1) इति प्रस्तुतोद्गीथविशेषनिष्ठत्वात्। न हि यत्करोति, तद्विद्ययेति सम्बध्यते; यदेव विद्यया करोति, तदेव वीर्यवत्तरमिति विद्यया क्रियमाणं यच्छब्देन निर्दिश्य तस्य हि वीर्यवत्तरत्वमुच्यते ।।10।।
यच्चेदमुक्तं तं विद्याकर्मणी समन्वारभेते (बृृ.6.4.2) इति विद्याकर्मणोस्साहित्यदर्शनाद्विद्या कर्माङ्गम् - इति; तत्राह-
MARKER: sutram beginning
overall_sutram_no:429
sutram_text:विभागश्शतवत्
sutram_index_string:3-4-11
429.        विभागश्शतवत् ।। 3-4-11 ।।
तं विद्याकर्मणी समन्वारभेते (बृृ.6.4.2) इत्यत्रोक्तेन न्यायेन विद्याकर्मणोर्भिन्नफलत्वाद्विद्या स्वस्मै फलाय समन्वारभते, कर्म च स्वस्मै फलायेति विभागो द्रष्टव्य:। शतवत् - यथा क्षेत्ररत्नविक्रयिणं शतद्वयमन्वेतीत्युक्ते क्षेत्रार्थं शतम्, रत्नार्थं शतमिति विभाग: प्रतीयते; तथेहापि ।।
MARKER: sutram beginning
overall_sutram_no:430
sutram_text:अध्ययनमात्रवत:
sutram_index_string:3-4-12
430.        अध्ययनमात्रवत: ।। 3-4-12 ।।
यदुक्तं विद्यावत: कर्मविधानाद्विद्या कर्माङ्गम् - इति; नैतद्युक्तम्, वेदमधीत्य (छा.8.15.1)
इत्यध्ययनमात्रवतो विधानात् । न चाध्ययनविधिरेवार्थबोधे प्रवर्तयति, आधानवदध्ययनस्याक्षरराशिग्रहणमात्रे
पर्यवसानात् । गृहीतस्य च स्वाध्यायस्य फलवत्कर्मावबोधित्वदर्शनात्तन्निर्णयफले तदर्थविचारे पुरुष: स्वयमेव प्रवर्तते; तत: कर्मार्थी कर्मज्ञाने प्रवर्तते, मोक्षार्थी च ब्रह्मज्ञान इति न विद्या कर्माङ्गम्
। यद्यप्यध्ययनविधिरेवार्थावबोधे प्रवर्तयति; तथापि न विद्या कर्माङ्गम्, अर्थज्ञानादर्थान्तरत्वाद्विद्याया:। यथा        ज्योतिष्टोमादिकर्मस्वरूपविज्ञानात् फलसाधनभूतं कर्मानुष्ठानमर्थान्तरम्;        तथाऽर्थज्ञानरूपात्
ब्रह्मस्वरूपविज्ञानादर्थान्तरमेव ध्यानोपासनादिशब्दवाच्या पुरुषार्थसाधनभूता विद्येति न तस्या: कर्मसम्बन्धगन्धो विद्यते ।।12।।
MARKER: sutram beginning
overall_sutram_no:431
sutram_text:नाविशेषात्
sutram_index_string:3-4-13
431.        नाविशेषात् ।। 3-4-13 ।।
यच्चोक्तं कुर्वन्नेवेहे कर्माणि (ईशा.2) इत्यात्मविदं ज्ञानाद्व्यावर्त्य यावज्जीवं कर्मानुष्ठाने नियमयतीति; तन्नोपपद्यते; अविशेषात् - नह्ययं नियम: फलसाधनभूतस्वतन्त्रकर्मविषय इति विशेषहेतुरस्ति, विद्याङ्गभूतकर्मविषयतयाऽप्युपपत्ते:। कर्मणैव हि संसिद्धिमास्थिता जनकादय: (भ.गी.3.20) इति च विदुषस्त्वाप्रयाणादुपासनस्य अनुवर्तमानत्वात् ।।13।।
एवमर्थस्वाभाव्येन चोद्यं परिहृत्य कुर्वन्नेवेह कर्माणि (ई.2) इत्यस्य वाक्यस्यार्थमाह -
MARKER: sutram beginning
overall_sutram_no:432
sutram_text:स्तुतयेऽनुमितर्वा
sutram_index_string:3-4-14
432.        स्तुतयेऽनुमितर्वा ।। 3-4-14 ।।
वाशब्दोऽवधारणार्थ:;        ईशावास्यिमदं सर्वम् (ईशा.1) इति विद्याप्रकरणाद्विद्यास्तुतये सर्वदा कर्मानुष्ठानानुमतिरियम्। विद्यामाहात्म्यात्सर्वदा कर्म कुर्वन्नपि न लिप्यते कर्मभिरिति हि विद्या स्तुता
भवति । वाक्यशेषश्चैवमेव दर्शयति,        एवं त्वयि नान्यथेतोऽस्ति न कर्म लिप्यते नरे (ईशा.2)
इति। अतो न कर्माङ्गं विद्या ।। 14।।
MARKER: sutram beginning
overall_sutram_no:433
sutram_text:कामकारेण चैके
sutram_index_string:3-4-15
433.        कामकारेण चैके ।। 3-4-15 ।।
अपि चैवमेके शाखिन: कामकारेण ब्रह्मविद्यानिष्ठस्य गार्हस्थ्यत्यागमधीयते किं प्रजया करिष्यामो येषां नोऽयमात्माऽयं लोक: (बृृ.6.4.22) इति। विदुषो विरक्तस्य कामकारेण गार्हस्थ्यकर्मत्यागं ब्रुवदिदं वचनं ब्रह्मविद्याया: कर्मानङ्गत्वं दर्शयति । यज्ञादिकर्माङ्गत्वे हि विद्याया: विद्यानिष्ठस्य कामकारेण गार्हस्थ्यत्यागो न सम्भवति । अतो न विद्या कर्माङ्गम् ।। 15।।
MARKER: sutram beginning
overall_sutram_no:434
sutram_text:उपमर्दं च
sutram_index_string:3-4-16
434. उपमर्दं च ।। 3-4-16 ।।
पुण्यापुण्यरूपस्य समस्तसांसारिकदु:खमूलस्य कर्मणो ब्रह्मविद्ययोपमर्दं च प्रतिवेदान्तमधीयते।
भिद्यते हृदयग्रन्थिश्छिद्यन्ते सर्वसंशया:। क्षीयन्ते चास्य कर्माणि तस्मिन्दृष्टे परावरे (मुण्ड.2.2.8)
इत्यादिकम्।  तद्विद्याया: कर्माङ्गत्वे न सङ्गच्छते।।16।।
MARKER: sutram beginning
overall_sutram_no:435
sutram_text:ऊर्ध्वरेतस्सु च शब्दे हि
sutram_index_string:3-4-17
435.        ऊर्ध्वरेतस्सु च शब्दे हि ।। 3-4-17 ।।
ऊर्ध्वरेतस्स्वाश्रमेषु ब्रह्मविद्यादर्शनात्तेष्वग्निहोत्रदर्शपूर्णमासादिकर्माभावाच्च न विद्या कर्माङ्गम्। ननूर्ध्वरेतस  आश्रमा  न  सन्त्येव   यावज्जीवमग्निहोत्रं  जुहोति  (आप.श्रौत.3-14-5)
इत्यादिनाऽग्निहोत्रदर्शपूर्णमासादीनां यावज्जीवाधिकारश्रुते:; श्रुतिविरुद्धानां स्मृतीनां चाप्रामाण्यात्। अत
आह - शब्दे हि - इति । वैदिक एव हि शब्दे ते दृश्यन्ते  त्रयो धर्मस्कन्धा: (छा.2.23.1) ये चेमेऽरण्ये श्रद्धा तप इत्युपासते (छा.5.10.1) एतमेव प्रव्राजिनो लोकिमिच्छन्त: प्रव्रजन्ति (बृृह.6.4.22) इत्यादौ। यावज्जीवश्रुतिस्त्वविरक्तविषया ।।17।।
MARKER: sutram beginning
overall_sutram_no:436
sutram_text:परामर्शं जैमिनिरचोदनाच्चापवदति हि
sutram_index_string:3-4-18
436.        परामर्शं जैमिनिरचोदनाच्चापवदति हि ।। 3-4-18 ।।
यदिदं  त्रयो धर्मस्कन्धा: (छा.2.2.3) इत्यादौ वैदिके शब्दे ऊर्ध्वरेतस आश्रमा दृश्यन्ते;
अतस्ते सन्त्येवेति; नैतदुपपद्यते; यत: त्रयो धर्मस्कन्धा: (छा.2.23.1) इत्यादिषु वाक्येषु तेषामाश्रमाणां परामर्शमात्रं क्रियते - अनुवादमात्रमित्यर्थ:। कुत एतत्? अचोदनात् - अविधानादित्यर्थ:। न ह्यत्र विधिशब्द: श्रूयते; त्रयो धर्मस्कन्धा: (छां.2.23.1) इत्यादिना हि प्रकृतं प्रणवेन ब्रह्मोपासनं स्तूयते, ब्रह्मसंस्थोऽमृतत्वमेति (छां.2.23.1) इत्युपसंहारात् । अतोऽन्यार्थमनुवादमात्रमत्र क्रियते तेषामाश्रमाणाम् । ये चेमेऽरण्ये श्रद्धा तप इत्युपासते (छा.5.10.1) इति च देवयानविधिपरत्वात्तत्रापि नाश्रमान्तरविधिसम्भव: । अपि चापवदति हि श्रुतिराश्रमान्तरं वीरहा वा एष देवानां योऽग्निमुद्वासयते (यजु.1.कां.5.2) इत्यादिका । अत ऊर्ध्वरेतस आश्रमा न सन्तीति जैमिनिराचार्यो
मन्यते ।।18।।
MARKER: sutram beginning
overall_sutram_no:437
sutram_text:अनुष्ठेयं बादरायणस्साम्यश्रुते:
sutram_index_string:3-4-19
437.        अनुष्ठेयं बादरायणस्साम्यश्रुते:।। 3-4-19 ।।
गृहस्थाश्रमवदाश्रमान्तरमप्यनुष्ठेयं भगवान् बादरायणो मन्यते । कुत:? साम्यश्रुते: -
उपादेयतयाऽभिमतगृहस्थाश्रमसाम्यं हि तेषामप्याश्रमाणां श्रूयते।        त्रयो धर्मस्कन्धा: (छां.2.23.1)
इत्यारभ्य ब्रह्मसंस्थस्तुत्यर्थतया सङ्कीर्तनं गृहस्थाश्रमस्येतरेषां च समानम्; अथ गृहस्थाश्रमस्यानुवाद:
प्राप्तौ सत्यामेव संभवतीति तस्य प्राप्तिरवश्याभ्युपेत्येति मतम्; तदितरेषामपि समानमन्यत्राभिनिवेशात्।
न च गार्हस्थ्यधर्म एव        यज्ञोऽध्ययनं दानं तपो ब्रह्मचर्यम् (छां.2.23.1) इति सर्वैश्शब्दैरभिधीयते,
ब्रह्मचर्यतपसोर्गृहस्थस्यैव सम्भवादिति युक्तम्, त्रयो धर्मस्कन्धा: (छा.2.23.1) इति त्रित्वेन संगृह्य
प्रथम:... द्वितीय:.... तृतीय:.... (छां.2.23.11) इति विभागवचनानुपपत्ते:। अत: यज्ञोऽध्ययनं
दानम्        (छा.2.23.1)        इति        गृहस्थाश्रम        उच्यते।        अध्ययनशब्दो        वेदाभ्यासपर:।        तपश्शब्देन
वैखानसपारिव्राज्ययोर्ग्रहणम्, उभयो: तप: प्रधानत्वात्। तपश्शब्दो हि कायक्लेशे रूढ:, स च द्वयोरपि समान:। ब्रह्मचारिधर्म एव ब्रह्मचर्यशब्देनाभिधीयते।        ब्रह्मसंस्थोऽमृतत्वमेति (छा.2.23.1) इति परत्र
श्रूयमाणो ब्रह्मसंस्थशब्दो यौगिक: सर्वाश्रमसाधारण:, सर्वेषामाश्रमिणां ब्रह्मसंस्थासम्भवात्। ब्रह्मणि संस्था - संस्थिति: ब्रह्मसंस्थत्वम्; तच्च सर्वेषां सम्भवत्येव। ब्रह्मनिष्ठाविकला: केवलाश्रमिण:
पुण्यलोकभाज:; तेष्वेव ब्रह्मनिष्ठोऽमृतत्वभाग्भवति। तदेतद्विस्पष्टमुक्तं भगवता पराशरेण        प्राजापत्यं
ब्राह्मणानाम् (वि.पु.1.6.34) इत्यारभ्य        ब्राह्मं संन्यासिनां स्मृतम् (वि.पु.1.6.37) इत्यन्तेन
वर्णानामाश्रमाणां च केवलानां ब्रह्मलोकप्राप्त्यन्तं फलमभिधाय        एकान्तिनस्सदा ब्रह्मध्यायिनो योगिनो हि ये। तेषां तत्परमं स्थानं यद्वै पश्यन्ति सूरय: (वि.पु.1.6.39) इति तेष्वेव
ब्रह्मनिष्ठानां ब्रह्मप्राप्तिमभिदधता। अतो गृहस्थाश्रमतुल्या: ऊर्ध्वरेतस आश्रमा        अपि दृश्यन्त इति तेऽप्यनुष्ठेया:।        ये चेमेऽरण्ये श्रद्धा तप इत्युपासते (छा.5.10.1) इति च अरण्ये इति तप:
प्रधानाश्रमप्राप्त्यपेक्षत्वाद्देवयानविधानस्य तत्रापि तत्प्राप्तिरङ्गीकरणीया ।। 19।।
परामर्शपक्षे विधानपक्षे च गृहस्थाश्रमतुल्यमेषामप्यनुष्ठेयत्वमित्युपपाद्य विधिरेवायामाश्रमाणां सर्वेषां, नानुवाद इत्युपपादयितुमाह -
MARKER: sutram beginning
overall_sutram_no:438
sutram_text:विधिर्वा धारणवत्
sutram_index_string:3-4-20
438.        विधिर्वा धारणवत् ।। 3-4-20 ।।
वा शब्दोऽवधारणार्थ: । विधिरेवायमाश्रमाणाम्; धारणवत् - यथा दिष्टाग्निहोत्रे, अधस्तात्समिधं धारयन्ननुद्रवेदुपरि हि देवेभ्यो धारयति इत्यत्रानुवादसरूपादपि वाक्यादुपरि धारणस्याप्राप्तत्वाद्विधिराश्रीयते; तदुक्तं शेषलक्षणे विधिस्तु धारणोऽपूर्वत्वात् (पू.मी.सू.3.4.15) इति; तथाऽत्राप्यप्राप्तत्वाद्विधिरेवाश्रयणीय:।
ब्रह्मचर्यं समाप्य गृही भवेत् गृहाद्वनी भूत्वा प्रव्रजेत् यदि वेतरथा ब्रह्मचर्यादेव प्रव्रजेत् गृहाद्वा
वनाद्वा यदहरेव विरजेत् तदहरेव प्रव्रजेत् (जाबा.उ.4) इति जाबालानामाश्रमविधिमसन्तमिव कृत्वा, एतेष्वन्यपरेष्वपि वाक्येष्वाश्रमप्राप्तिरवश्याश्रयणीयेत्युपपादितम् । एवमाश्रमान्तरविधानात् ऋणश्रुतिर्यावज्जीवश्रुतिरपवादश्रुतिश्चाविरक्तविषया एवेति वेदितव्या: । अन्याश्च ब्रह्मविद: कर्मणामाप्रयाणात्
अवश्यकर्तव्यताविधायिन्य: श्रुतय: स्मृतयश्च स्वस्वाश्रमधर्मविषया: । अत ऊर्ध्वरेतस्सु च
ब्रह्मविद्याविधानाद्विद्यात: पुरुषार्थ इति  सिद्धम् ।।20।।
इति श्रीशारीरकमीमांसाभाष्ये पुरुषार्थाधिकरणम् ।। 1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये स्तुतिमात्राधिकरणम् ।।2।।
MARKER: sutram beginning
overall_sutram_no:439
sutram_text:स्तुतिमात्रमुपादानादिति चेन्नापूर्वत्वात्
sutram_index_string:3-4-21
439.        स्तुतिमात्रमुपादानादिति चेन्नापूर्वत्वात् ।। 3-4-21 ।।
इदमिदानीं चिन्त्यते स एष रसानां रसतम: परम: परार्थ्योऽष्टमो यदुद्गीथ: (छा.1.1.3)
इति        एवंजातीयकानि        वाक्यानि        क्रत्ववयवभूतोद्गीथादिस्तुतिमात्रपराणि,        आहोस्विदुद्गीथादिषु
रसतमादिदृष्टिविधानार्थानीति । अत्र प्रतिपादितमुपासनपरत्वमङ्गीकृत्योपासनस्य पुरुषार्थत्वेन क्रतुषूपादानानियम
उक्त:। किं युक्तम्? स्तुतिमात्रपराणीति । कुत:? उद्गीथाद्युपादानात्। क्रत्वङ्गभूतानि ह्युद्गीथादीन्युपादाय तेषां रसतमादित्वं प्रतिपादतम्; यथा जुह्वादीनां पृथिव्यादित्वं प्रतिपादयतो वचनस्य इयमेव जुहू: स्वर्गो लोक आहवनीय: इत्यादिकस्य तत्स्तुतिमात्रपरत्वम्, तथेहापि । तदिदमाशङ्कते - स्तुतिमात्रमुपादानादिति चेत् - इति। उद्गीथाद्युपादानात्तत्स्तुतिमात्रमेवैषां वाक्यानां विवक्षितमिति चेत्
सिद्धान्त:
अत्रोत्तरं - नापूर्वत्वात् - इति। न स्तुतिमात्रत्वमुपपद्यते; कुत:? अपूर्वत्वात् - अप्राप्तत्वात्। न ह्युद्गीथादयो रसतमादितया प्रमाणान्तरेण प्रतिपन्ना:; येन तत्प्राशस्त्यबुद्ध्युत्पत्त्यर्थं रसतमादित्वेनानूद्येरन्। नचोद्गीथादिविधिरत्र सन्निहित:; येन इयमेव जुहूस्स्वर्गो लोक आहवनीय: इत्यादिवत्तदेकवाक्यत्वेन यया कयाचनविधया तत्स्तुतिपरत्वमाश्रीयेत । अत: क्रतुवीर्यवत्तरत्वादिफलसिद्ध्यर्थं उद्गीथादिषु
रसतमादिदृष्टिविधानमेव न्याय्यम् ।।21।।
MARKER: sutram beginning
overall_sutram_no:440
sutram_text:भावशब्दाच्च
sutram_index_string:3-4-22
440.        भावशब्दाच्च ।। 3-4-22 ।।
उपासीत (छा.1.1.1) इत्यादिभावशब्दाच्च विधिपरत्वमेव न्याय्यम् । विधिप्रत्यययुक्तो हि क्रियाशब्दो विधेयमेव स्वार्थमवगमयति । तस्मादुपासनविधानार्था एताश्श्रुतय: ।।22।।
इति श्रीशारीरकमीमांसाभाष्ये स्तुतिमात्राधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये पारिप्लवार्थाधिकरणम्।।3।।
MARKER: sutram beginning
overall_sutram_no:441
sutram_text:पारिप्लवार्था इति चेन्न विशेषितत्वात्
sutram_index_string:3-4-23
441.        पारिप्लवार्था इति चेन्न विशेषितत्वात् ।। 3-4-23 ।।
प्रतर्दनो ह वै दैवोदासिरिन्द्रस्य प्रियं धामोपजगाम (कौ.3.1) श्वेतकेतुर्हारुणेय आस (छा.6.1.1) इत्येवमादीनि वेदान्तेष्वाख्यानानि किं पारिप्लवप्रयोगार्थानि, उत विद्याविशेषप्रतिपादनार्थानीति चिन्तायाम् आख्यानानि शंसन्ति इत्याख्यानानां पारिप्लवे विनियोगान्न विद्याप्रधानत्वं न्याय्यमिति चेत्
सिद्धान्त:
न सर्वाण्याख्यानानि पारिप्लवप्रयोगे विनियोगमर्हन्ति; कुत:? विशेषितत्वाद्विनियोगस्य। आख्यानानि
शंसन्ति इत्युक्त्वा तत्रैव मनुर्वैवस्वतो राजा इत्यादिना मन्वादीनामाख्यानानि विशेष्यन्ते, अतस्तेषामेव
तत्र विनियोग इति गम्यते । तस्मान्न सर्वा वेदान्तेष्वाख्यानश्रुतय: पारिप्लवप्रयोगार्था:;        अपि तु विद्याविध्यर्था: ।।23।।
MARKER: sutram beginning
overall_sutram_no:442
sutram_text:तथा चैकवाक्योपबन्धात्
sutram_index_string:3-4-24
442.        तथा चैकवाक्योपबन्धात् ।। 3-4-24 ।।
आत्मा वा अरे द्रष्टव्य: (बृृ.6-5-6) इत्यादिविधिनैकवाक्यतयोपबन्धाच्चाख्यानानां विद्याविध्यर्थान्येव तानीति गम्यते; यथा सोऽरोदीत् (यजु.1-5-1) इत्येवमादे: कर्मविध्यर्थत्वम्; न पारिप्लवार्थत्वम्।।24।।
इति श्रीशारीरकमीमांसाभाष्ये पारिप्लवार्थाधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अग्नीन्धनाद्यधिकरणम्।। 4।।
MARKER: sutram beginning
overall_sutram_no:443
sutram_text:अत एव चाग्नीन्धनाद्यनपेक्षा
sutram_index_string:3-4-25
443. अत एव चाग्नीन्धनाद्यनपेक्षा ।। 3-4-25 ।।
स्तुतिप्रसङगादवान्तरसङ्गतिविशेषेणार्थद्वयं चिन्तितम् । विद्यावन्त ऊर्ध्वरेतस आश्रमिण: सन्तीत्युक्तम्
ऊर्ध्वरेतस्सु च शब्दे हि (शारी.3.4.27) इत्यादिभिस्सूत्रै:। इदानीमूर्ध्वरेतसो यज्ञाद्यभावात्तदङ्गिका विद्या न सम्भवतीत्याशङ्क्याह - अत एव चाग्नीन्धनाद्यनपेक्षा - इति । यत ऊर्ध्वरेतस
आश्रमिणो विद्यासम्बन्धित्वेन श्रुत्या परिगृह्यन्ते ब्रह्मसंस्थोऽमृतत्वमेति (छा.2.23.1) ये चेमेऽरण्ये श्रद्धा तप इत्युपासते (छा.5.10.1) एतमेव प्रव्राजिनो लोकमिच्छन्त: प्रव्रजन्ति (बृृ.6.4.22) यदिच्छन्तो ब्रह्मचर्यं चरन्ति (कठ.1.2.15) इत्यादिकया; अत एवोर्ध्वरेतस्सु विद्या
अग्नीन्धनाद्यनपेक्षा अग्नीन्धनम् - अग्न्याधानम्; आधानपूर्वकाग्निहोत्रदर्शपूर्णमासादिकर्मानपेक्षा तेषु विद्या । केवलस्वाश्रमविहितकर्मापेक्षेत्यर्थ:।।25।।
इति श्रीशारीरकमीमांसाभाष्ये अग्नीन्धनाद्यधिकरणम्।।4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये सर्वापेक्षाधिकरणम्।।5।।
MARKER: sutram beginning
overall_sutram_no:444
sutram_text:सर्वापेक्षा च यज्ञादिश्रुतेरश्ववत्
sutram_index_string:3-4-26
444.        सर्वापेक्षा च यज्ञादिश्रुतेरश्ववत् ।। 3-4-26 ।।
यदि विद्या यज्ञाद्यनपेक्षैवामृतत्वं साधयति; तर्हि गृहस्थेष्वपि तदनपेक्षैव साधयितुमर्हति, यज्ञादिश्रुतिरपि विविदिषन्ति (बृृ.6.4.22) इति शब्दात्कर्मणो वेदनाङ्गतां न प्रतिपादयतीति -
सिद्धान्त:
अत आह - सर्वापेक्षा इति।        अग्निहोत्रादिसर्वकर्मापेक्षैव विद्या कर्मवत्सु गृहस्थेषु; कुत:?
यज्ञादिश्रुते:। तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन (बृृ.6.4.22)
इत्यादिना यज्ञादयो हि विद्याङ्गत्वेन श्रूयन्ते। यज्ञादिना विविदिषन्ति वेदितुमिच्छन्ति, यज्ञादिभिर्वेदनं
प्राप्तुमिच्छन्तीत्यर्थ:। यज्ञादीनां ज्ञानसाधनत्वे सत्येव यज्ञादिभि: ज्ञानं प्राप्तुमिच्छन्तीति व्यपदेश
उपपद्यते; यथा असेर्हननसाधनत्वे सति असिना जिघांसतीति व्यपदेश:। अतो यज्ञादीनां ज्ञानसाधनत्वमवगम्यते। ज्ञानं च वाक्यार्थज्ञानादर्थान्तरभूतं ध्यानोपासनादिशब्दवाच्यं विशदतमप्रत्यक्षतापन्नस्मृतिरूपं    निरतिशयप्रियमहरहरभ्यासाधेयातिशयमाप्रयाणादनुवर्तमानं
मोक्षसाधनमित्युक्तमस्माभि: पूर्वमेव; वक्ष्यति च आवृत्तिरसकृदुपदेशात् (ब्र.सू.4.1.1) इत्यादिना। एवं
रूपं च ध्यानमहरहरनुष्ठीयमानैर्नित्यनैमित्तिककर्मभि: परमपुरुषाराधनरूपै: परमपुरुषप्रसादद्वारेण जायत
इति यज्ञादिना विविदिषन्तीति शास्त्रेण प्रतिपाद्यते । अत: कर्मवत्सु गृहस्थेषु यज्ञादिनित्यनैमित्तिकसर्वकर्मापेक्षा विद्या। अश्ववत् - यथा गमनसाधनभूतोऽश्व: स्वपरिकरबन्ध-परिकर्मापेक्ष:; एवं मोक्षसाधनभूताऽपि विद्या नित्यनैमित्तिककर्मपरिकरापेक्षा । तदिदमाह स्वयमेव भगवान् यज्ञदानतप: कर्म न त्याज्यं कार्यमेव तत्। यज्ञो दानं तपश्चैव पावनानि मनीषिणाम् (भ.गी.18.5) यत: प्रवृत्तिर्भूतानां येन सर्वमिदं ततम्। स्वकर्मणा तमभ्यर्च्य सिदिं्ध विन्दति मानव: (भ.गी.18.46) इति ।।26।।
इति श्रीशारीरकमीमांसाभाष्ये सर्वापेक्षाधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये शमदमाद्यधिकरणम्।।6।।
MARKER: sutram beginning
overall_sutram_no:445
sutram_text:शमदमाद्युपेतस्स्यात्तथापि तु        तद्विधे: तदङ्गतया तेषामप्यवश्यानुष्ठेयत्वात्
sutram_index_string:3-4-27
445.        शमदमाद्युपेतस्स्यात्तथापि तु        तद्विधे: तदङ्गतया तेषामप्यवश्यानुष्ठेयत्वात् ।। 3-4-27 ।।
गृहस्थस्य        शमदमादीन्यप्यनुष्ठेयानि,        उत        नेति        चिन्तायाम्        -        आन्तर-
बाह्यकरणव्यापाररूपत्वात्कर्मानुष्ठानस्य, शमदमादीनां        तद्विपरीतरूपत्वाच्चाननुष्ठेयानि -
सिद्धान्त:
इति प्राप्त उच्यते ।। यद्यपि गृहस्थ: करणव्यापाररूपकर्मसु प्रवृत्त:, तथाऽपि स विद्वान्
शमदमाद्युपेतस्स्यात् कुत:? तदङ्गतया तद्विधे: - विद्याङ्गतया तेषां विधे: तस्मादेवंविच्छान्तो दान्त उपरतस्तितिक्षुस्समाहितो भूत्वाऽऽत्मन्येवाऽत्मानं पश्येत् (बृृ.6.4.23) इति । विद्योत्पत्तेश्चित्तसमाधानरूपत्वेन दृष्टपरिकरत्वाच्छमादीनां, विद्यानिर्वृत्तये तेषां - शमादीनामप्यवश्यानुष्ठेयत्वाच्च तान्यप्यनुष्ठेयानि । न च करणव्यापारतद्विपर्ययरूपत्वेन कर्मणां शमदमादीनां च परस्परविरोध: भिन्नविषयत्वात् विहितेषु करणव्यापार:; अविहितेषु प्रयोजनशून्येषु च तदुपशम इति । न च करणव्यापाररूपकर्मसु वर्तमानस्य वासनावशाच्छमादीनामुपादेयत्वासम्भव:; विहितानां कर्मणां
परमपुरुषाराधनतया        तत्प्रसादद्वारेण        निखिलविपरीतवासनोच्छेदहेतुत्वात् ।        अतो        गृहस्थस्य
शमदमादयोऽप्यनुष्ठेया:।।27।।
इति श्रीशारीरकमीमांसाभाष्ये शमदमद्यधिकरणम् ।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये सर्वान्नानुमत्यधिकरणम् ।।7।।
MARKER: sutram beginning
overall_sutram_no:446
sutram_text:सर्वान्नानुमतिश्च प्राणात्यये तद्दर्शनात्
sutram_index_string:3-4-28
446.        सर्वान्नानुमतिश्च प्राणात्यये तद्दर्शनात् ।। 3-4-28 ।।
वाजिनां छन्दोगानां च प्राणविद्यायां  न ह वा अस्यानन्नं दग्धं भवति नानन्नं परिगृहीतं
भवति (बृृ.8.1.14) न ह वा एवंविदि किञ्चनानन्नं भवति (छा.5.2.1) इति प्राणविद: सर्वान्नानुमति: सङ्कीर्त्यते; किमयं प्राणविद्यानिष्ठस्य सर्वान्नानुमति: सर्वदा, उत प्राणात्ययापत्ताविति विशये, विशेषानुपादानात्सर्वदा -
सिद्धान्त:
इति प्राप्त उच्यते - प्राणात्यये इति। च शब्दोऽवधारणे; प्राणात्ययापत्तावेवेत्यर्थ:। कुत:?
तद्दर्शनात् - दृश्यते ह्यन्यत्र ब्रह्मविदामपि प्राणात्ययापत्तावेव सर्वान्नाभ्यनुज्ञा; किं पुन: प्राणविद:।
उषस्ति: किल चाक्रायणो ब्रह्मविदग्रेसरो मटचीहतेषु कुरुषु दुर्भिक्षदूषितेष्विभ्यग्रामे वसन्ननशनेन
प्राणसंशयमापन्नो ब्रह्मविद्यानिष्पत्तये प्राणानामनवसादमाकाङ्क्षमाण: इभ्यं कुल्माषान् खादन्तं भिक्षमाणस्तेन च उच्छिष्टेभ्योऽन्ये न विद्यन्त इति प्रत्युक्त: पुनरपि एतेषां मे देहि (छा.1.10.3) इत्युक्त्वा तेन चेभ्येनोच्छिष्टेभ्य आदाय दत्तान् कुल्माषान् प्रतिगृह्यानुपानप्रतिग्रहमिभ्येनार्थित:  उच्छिष्टं वै मे
पीतं स्यात् (छा.1.10.41) इति वदंश्चाक्रायण: किमेते कुल्माषा अनुच्छिष्टा इति इभ्येन
पर्यनुयुक्त: न वा अजीविष्यमिमानखादन् ... कामो मे उदपानम् (छा.1.10.4) इति कुल्माषाखादने स्वस्य प्राणसंशयापत्तेस्तावन्मात्रखादनेन धृतप्राणस्य स्वस्योच्छिष्टोदकपानं कामकारितं निषिद्धं स्यात् इत्युक्त्वा स्वखादितशेषं जायायै दत्वा तया च रक्षितानपरेद्युर्याजनेनार्जिजीषया जिगमिषु:
पुनरपि प्राणसंशयमापन्नस्तानेवेभ्योच्छिष्टान् स्वोच्छिष्टभूतान् पर्युषितांश्चखाद । अतो ब्रह्मविदामपि
प्राणसंशय एव सर्वान्नानुमतिदर्शनात् अत्राविशेषेण कीर्तितमपि प्राणविदस्सर्वान्नीनत्वं प्राणात्ययापत्तावेवेति निश्चीयते ।।28।।
MARKER: sutram beginning
overall_sutram_no:447
sutram_text:अबाधाच्च
sutram_index_string:3-4-29
447.        अबाधाच्च ।।3-4-29।।
आहारशुद्धौ सत्त्वशुद्धि: सत्त्वशुद्धौ ध्रुवा स्मृति: (छा.7.26.2) इति ब्रह्मविद्योत्पत्तौ
आहारशुद्धिविधानाबाधादपि ब्रह्मविदां सर्वान्नीनत्वमापद्विषयमवगम्यते। एवं ब्रह्मविदामतिशयितशक्तीनामपि सर्वान्नीनत्वस्यापद्विषयत्वात्प्राणविदोऽल्पशक्ते: सर्वान्नानुमति: आपद्विषयैव।।29।।
MARKER: sutram beginning
overall_sutram_no:448
sutram_text:अपि स्मर्यते
sutram_index_string:3-4-30
448.        अपि स्मर्यते ।।3-4-30।।
अपि च आपद्विषयमेव सर्वान्नीनत्वं ब्रह्मविदामन्येषां च स्मर्यते प्राणसंशयमापन्नो योऽन्नमत्ति यतस्तत:। लिप्यते न स पापेन पद्मपत्रमिवाम्भसा इति ।।30।।
MARKER: sutram beginning
overall_sutram_no:449
sutram_text:शब्दश्चातोऽकामकारे
sutram_index_string:3-4-31
449.        शब्दश्चातोऽकामकारे ।। 3-4-31 ।।
यतो ब्रह्मविदामन्येषां च सर्वान्नीनत्वमापद्विषयमेव; अत एव सर्वेषामकामकारे शब्द: - कामकारस्य प्रतिषेधक: शब्दो वर्तते । अस्ति हि कठानां संहितायां कामकारस्य प्रतिषेधक: शब्द: तस्माद्ब्राह्मणस्सुरां न पिबति पाप्मना नोत्सृजा इति इति । पाप्मना संस्पृष्टो न भवानीति मत्वा
ब्राह्मण: सुरां न पिबतीत्यर्थ: ।।31।।
इति श्रीशारीरकमीमांसाभाष्ये सर्वान्नानुमत्यधिकरणम्।। 7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये विहितत्वाधिकरणम्।। 8।।
MARKER: sutram beginning
overall_sutram_no:450
sutram_text:विहितत्वाच्चाश्रमकर्मापि
sutram_index_string:3-4-32
450.        विहितत्वाच्चाश्रमकर्मापि ।। 3-4-32 ।।
यज्ञादिकर्माङ्गिका ब्रह्मविद्येत्युक्तम्; तानि च यज्ञादीनि कर्माण्यमुमुक्षुणा केवलाश्रमिणाऽप्यनुष्ठेयानि,
उत नेति चिन्तायां, विद्याङ्गानां सतां केवलाश्रमशेषत्वे        नित्यानित्यसंयोगविरोध: प्रसज्यत इति यज्ञादीनां केवलाश्रमधर्मत्वं न सम्भवति -
सिद्धान्त:
इति प्राप्ते उच्यते आश्रमकर्मापि - इति । आश्रमस्य कर्मापि भवति। केवलाश्रमिणापि
अनुष्ठेयानीत्यर्थ:। कुत:?        यावज्जीवमग्निहोत्रं जुहोति        इत्यादिना विहितत्वात् - जीवननिमित्ततया नित्यवद्विहितत्वादित्यर्थ: ।।32।।
तथा        विद्याङ्गतया        च        तमेतं        वेदानुवचनेन        (बृृह.6.4.22)        इत्यादिना विहितत्वाद्विद्याशेषतयाप्यनुष्ठेयानीत्याह -
MARKER: sutram beginning
overall_sutram_no:451
sutram_text:सहकारित्वेन च
sutram_index_string:3-4-33
451.        सहकारित्वेन च ।। 3-4-33 ।।
विद्योत्पत्तिद्वारेण विद्यासहकारतियाऽप्यनुष्ठेयानि । अग्निहोत्रादीनामिव जीवनाधिकारस्स्वर्गाधिकारवत् विनियोगपृथक्त्वेनोभयार्थत्वं न विरुध्यत इत्यर्थ: ।। 33।।
तद्वदेव कर्मान्तरत्वमपि नास्तीत्याह -
MARKER: sutram beginning
overall_sutram_no:452
sutram_text:सर्वथापि त एवोभयिलङ्गात्
sutram_index_string:3-4-34
452.        सर्वथापि त एवोभयिलङ्गात् ।। 3-4-34 ।।
सर्वथा - विद्यार्थत्वे आश्रमार्थत्वेऽपि, त एव यज्ञादय इति प्रतिपत्तव्यम्; न कर्मस्वरूपभेद
इत्यर्थ:। कुत:? उभयलिङ्गात् - उभयत्र श्रुतौ यज्ञादिशब्दै: प्रत्यभिज्ञाप्य विनियोगात्, कर्मस्वरूपभेदे
प्रमाणाभावाच्च ।।34।।
MARKER: sutram beginning
overall_sutram_no:453
sutram_text:अनभिभवं च दर्शयति
sutram_index_string:3-4-35
453.        अनभिभवं च दर्शयति ।। 3-4-35 ।।
धर्मेण पापमपनुदति (तै.ना.50) इत्यादिभिश्च तानेव यज्ञादिधर्मान्निर्दिश्य तैर्विद्याया अनभिभवं -
पापकर्मभिरुत्पत्तिप्रतिबन्धाभावं दर्शयति । अहरहरनुष्ठीयमानैर्हि यज्ञादिभि: विशुद्धेऽन्त:करणे प्रत्यहं
प्रकृष्यमाणा विद्योत्पद्यते । अतस्त एवोभयत्र यज्ञादय: ।।35।।
इति श्रीशारीरकमीमांसाभाष्ये विहितत्वाधिकरणम् ।।8।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये विधुराधिकरणम्।।9।।
MARKER: sutram beginning
overall_sutram_no:454
sutram_text:अन्तरा चापि तु तद्दृष्टे:
sutram_index_string:3-4-36
454.        अन्तरा चापि तु तद्दृष्टे: ।। 3-4-36 ।।
चतुर्णामाश्रमिणां ब्रह्मविद्यायामधिकारोऽस्ति, विद्यासहकारिण आश्रमधर्मा इति चोक्तम्। ये
पुनराश्रमानन्तरा        वर्तन्ते        विधुरादय:;        तेषां        ब्रह्मविद्यायामधिकारोऽस्ति,        न        वेति        विशये-
आश्रमधर्मेतिकर्तव्यताकत्वाद्विद्याया:, अनाश्रमिणां चाश्रमधर्माभावान्नास्त्यधिकार:-
सिद्धान्त:
इति प्राप्त उच्यते - अन्तरा चापि तु - इति। तुशब्द: पक्षव्यावृत्त्यर्थ:; चशब्दोऽवधारणे।
अन्तरा वर्तमानानाम् अनाश्रिमणामपि विद्यायामधिकारोऽस्त्येव। कुत:? तद्दृष्टे: - दृश्यते हि
रैक्वभीष्मसंवर्तादीनामनाश्रमिणामपि ब्रह्मविद्यानिष्ठत्वम् । न चाश्रमधर्मैरेव विद्यानुग्रह इति शक्यं
वक्तुम्, यज्ञेन दानेन तपसानाशकेन (बृृ.6.4.22) इति दानादीनामाश्रमेषु अनैकान्तिकानामपि
अनुग्राहकत्वदर्शनात् । यथोर्ध्वरेतस्सु विद्यानिष्ठत्वदर्शनादग्निहोत्रादिव्यतिरिक्तैरेव विद्यानुग्रह: क्रियते; तथाऽनाश्रमिष्वपि विद्यादर्शनादाश्रमानियतैर्जपोपवासदानदेवताराधनादिभि: विद्यानुग्रहश्शक्यते कर्तुम् ।।36।।
MARKER: sutram beginning
overall_sutram_no:455
sutram_text:अपि स्मर्यते
sutram_index_string:3-4-37
455.        अपि स्मर्यते ।। 3-4-37 ।।
अपि च अनाश्रिमणामपि जपादिभिरेव विद्यानुग्रह: स्मर्यते जप्येनापि च संसिध्येद्ब्राह्मणो नात्र संशय:। कुर्यादन्यन्न वा कुर्यान्मैत्रो ब्राह्मण उच्यते (मनु.2.87) इति। संसिध्येत् - जपाद्यनुगृहीतया विद्यया सिद्धो भवतीत्यर्थ: ।।37।।
MARKER: sutram beginning
overall_sutram_no:456
sutram_text:विशेषानुग्रहश्च
sutram_index_string:3-4-38
456.        विशेषानुग्रहश्च ।। 3-4-38 ।।
न केवलं न्यायस्मृतिभ्यामयमर्थस्साधनीय:; श्रूयते चानाश्रमनियतैर्धर्मविशेषैर्विद्यानुग्रह:  तपसा
ब्रह्मचर्येण श्रद्ध्या विद्ययाऽऽत्मानमन्विष्येत्        (प्रश्न.1.10) इति ।। 38।।
MARKER: sutram beginning
overall_sutram_no:457
sutram_text:अतस्त्वितरज्ज्यायो लिङ्गाच्च
sutram_index_string:3-4-39
457.        अतस्त्वितरज्ज्यायो लिङ्गाच्च ।। 3-4-39 ।।
तुशब्दोऽवधारणे; अत: - अनाश्रमित्वात् इतरत् - आश्रमित्वमेव ज्याय:, अनाश्रमित्वमापद्विषयम्;
शक्तस्य त्वाश्रमित्वमेवोपादेयमित्यर्थ:; भूयोधर्मकाल्पधर्मकयोरतुल्यकार्यत्वात्; लिङ्गाच्च - स्मृतेरित्यर्थ:। स्मर्यते च शक्तं प्रत्याश्रमस्योपादेयत्वम् । अनाश्रमी न तिष्ठेत्तु दिनमेकमपि द्विज: (दक्ष.स्मृ.1.16)
इत्यादिना। निवृत्तब्रह्मचर्यस्य मृतभार्यस्य च अवैराग्ये सति दारालाभ आपत् ।। 39।।
इति श्रीशारीरकमीमांसाभाष्ये विधुराधिकरणम्।। 9।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये तद्भूताधिकरणम् ।।10।।
MARKER: sutram beginning
overall_sutram_no:458
sutram_text:तद्भूतस्य तु नातद्भावो जैमिनेरपि नियमात्तद्रूपाभावेभ्य:
sutram_index_string:3-4-40
458.        तद्भूतस्य तु नातद्भावो जैमिनेरपि नियमात्तद्रूपाभावेभ्य: ।। 3-4-40।।
नैष्ठिकवैखानसपरिव्राजकाश्रमेभ्य: प्रच्युतानामपि ब्रह्मविद्यायामधिकारोऽस्ति, नेति चिन्तायां- विधुरादिवदनाश्रमैकान्तैर्दानादिभिर्विद्यानुग्रहसम्भवादस्त्यधिकार: -
सिद्धान्त:
इति प्राप्त उच्यते - तद्भूतस्य तु नातद्भाव: - इति। तुशब्द: पक्षव्यावृत्त्यर्थ:; तद्भूतस्य नैष्ठिकाद्याश्रमनिष्ठस्य, नातद्भाव: - अतथाभाव:, अनाश्रमित्वेनावस्थानं न सम्भवति; कुत:? तद्रूपाभावेभ्यो नियमात् - तद्रूपाणि तेषां नैष्ठिकादीनां रूपाणि वेषा:, धर्मा इत्यर्थ:; तेषामभावा:
-        तद्रूपाभावा:; तेभ्य: शास्त्रैर्नियमात् । नैष्ठिकाद्याश्रमप्रविष्टान् स्वाश्रमधर्मनिवृत्तिभ्यो नियच्छन्ति हि
शास्त्राणि ब्रह्मचार्याचार्यकुलवासी तृतीयोत्यन्तमात्मानमाचार्यकुलेऽवसादयन् (छा.2.23.1) इति,
अरण्यमियात्ततो न पुनरेयात् इति, सन्न्यस्याग्निं न पुनरावर्तयेत् (यजुषि.काठके) इति च ।
अतो विधुरादिवत् नैष्ठिकादीनामनाश्रमित्वेनावस्थानासम्भवान्न तानधिकरोति ब्रह्मविद्या । जैमिनेरपि -
इत्यविगानं दर्शयन्नुक्तं स्वाभिमतं द्रढयति।।40।।
अथ स्यात् - नैष्ठिकादीनां ब्रह्मचर्यात्प्रच्युतानां प्रायश्चित्ताधिकारस्सम्भवति;        अस्ति च
प्रायश्चित्तमधिकारलक्षणे निरूपितम्        अवकीर्णिपशुश्च तद्वत् (जै.मी.सू.6.8.22) इति। अत:
प्रच्युतब्रह्मचर्यस्य प्रायश्चित्तसम्भवात्कृतप्रायश्चित्तो ब्रह्मविद्यायामधिकरिष्यति - इति; तत्राह -
MARKER: sutram beginning
overall_sutram_no:459
sutram_text:न चाधिकारिकमपि पतनानुमानात्तदयोगात्
sutram_index_string:3-4-41
459.        न चाधिकारिकमपि पतनानुमानात्तदयोगात् ।। 3-4-41 ।।
अधिकारलक्षणोक्तमपि प्रायश्चित्तं नैष्ठिकादीनां तद्भ्रष्टानां न सम्भवति; कुत:? पतनानुमानात्तदयोगात्
-        नैष्ठिकादीनां प्रच्युतानां पतनस्मृतेस्तस्य प्रायश्चित्तस्यासम्भवात् -        आरूढो नैष्ठिकं धर्मं यस्तु
प्रच्यवते द्विज: । प्रायश्चित्तं न पश्यामि येन शुध्येत्स आत्महा (आग्नेय.16.5.23, अत्रि.स्मृ.8.16)
इति। अतोऽधिकारलक्षणोक्तं प्रायश्चित्तमितरब्रह्मचारिविषयम्।।41।।
MARKER: sutram beginning
overall_sutram_no:460
sutram_text:उपपूर्वमपीत्येके भावमशनवत्तदुक्तम्
sutram_index_string:3-4-42
460. उपपूर्वमपीत्येके भावमशनवत्तदुक्तम् ।। 3-4-42 ।।
नैष्ठिकादीनां ब्रह्मचर्यप्रच्यवनमुपपूर्वम् - उपपातकम्, महापातकेष्वपरिगणितत्वादिति तत्र
प्रायश्चित्तस्य भावं - विद्यमानतामप्येके आचार्या मन्यन्ते; अशनवत् - यथा मध्वशनादि- निषेधस्तत्प्रायश्चित्तं चोपकुर्वाणस्य नैष्ठिकादीनां च समानम्; तदुक्तं स्मृतिकारै: उत्तरेषां चैतदविरोधि (गौत.1.3.4) इति। गुरुकुलवासिनो यदुक्तं, तत्स्वाश्रमाविरोधि उत्तरेषामप्याश्रमिणां भवतीत्यर्थ:। तद्वदिहापि ब्रह्मचर्यप्रच्यवने प्रायश्चित्तसम्भवाद्ब्रह्मविद्यायोग्यताप्यस्ति ।।42।।
MARKER: sutram beginning
overall_sutram_no:461
sutram_text:बहिस्तूभयधापि स्मृतेराचाराच्च
sutram_index_string:3-4-43
461.        बहिस्तूभयधापि स्मृतेराचाराच्च ।। 3-4-43 ।।
तु शब्दो मतान्तरव्यावृत्त्यर्थ:; उपपातकत्वे महापातकत्वेऽप्येते बहिर्भूता एव ब्रह्मविद्याधिकारिभ्य:;
ब्रह्मविद्यायामनधिकृता इत्यर्थ: । कुत:? स्मृते: - पूर्वोक्तात् पतनस्मरणात्। यद्यपि कल्मषनिर्हरणाय कैश्चिद्वचनै: प्रायश्चित्ताधिकारो विद्यते तथापि कर्माधिकारानुगुणशुद्धिहेतुप्रायश्चित्तं न सम्भवति,
प्रायश्चित्तं न पश्यामि येन शुध्येत्स आत्महा (आग्नेय.165.23, अत्रि.स्मृ.8.16) इति स्मृतेरित्यर्थ:।
आचाराच्च - शिष्टा हि नैष्टिकादीन् भ्रष्टान् कृतप्रायश्चित्तानपि वर्जयन्ति, तेभ्यो ब्रह्मविद्यादिकं नोपदिशन्ति; अतस्तेषां नास्ति ब्रह्मविद्यायामधिकार: ।।43।।
इति श्रीशारीरकमीमांसाभाष्ये तद्भूताधिकरणम्।।10।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये स्वाम्यधिकरणम्।।11।।
MARKER: sutram beginning
overall_sutram_no:462
sutram_text:स्वामिन: फलश्रुतेरित्यात्रेय:
sutram_index_string:3-4-44
462.        स्वामिन: फलश्रुतेरित्यात्रेय: ।। 3-4-44 ।।
कर्माङ्गाश्रयाण्युद्गीथाद्युपासनानि किं यजमानकर्तृकाणि, उत ऋत्विक्कर्तृकाणीति चिन्तायां - यजमानकर्तृकाणीत्यात्रेयो        मन्यते;        कुत:?        फलश्रुते: - वेदान्तविहितेषु        दहराद्युपासनेषु
फलोपासनयोरेकाश्रयत्वदर्शनादिह        च        क्रतुफलाप्रतिबन्धरूपस्योद्गीथोपासनफलस्य        यजमानाश्रयत्व-
श्रवणादित्यर्थ: ।        न        च        गोदोहनादिवदङ्गाश्रयत्वेन        यजमानकर्तृकत्वासम्भव:;                गोदोहनादिषु ह्यध्वर्युकर्तृकप्रणयनाश्रयगोदोहनोपादानमन्येनाशक्यम्;        इह                तूद्गातृकर्तृकेऽप्युद्गीथे        तस्योद्गीथादे:
रसतमत्वानुसन्धानं यजमानेनैव कर्तुं शक्यते ।।44।।
सिद्धान्त:
इति प्राप्तेऽभिधीयते -
MARKER: sutram beginning
overall_sutram_no:463
sutram_text:आÐत्वज्यमित्यौडुलोमिस्तस्मै हि परिक्रियते
sutram_index_string:3-4-45
463.        आÐत्वज्यमित्यौडुलोमिस्तस्मै हि परिक्रियते ।। 3-4-45 ।।
आÐत्वज्यम् - ऋत्विज: कर्मोद्गीथाद्युपासनमित्यौडुलोमिराचार्यो मन्यते, कुत:? तस्मै हि -
प्रयोजनाय ऋत्विक्परिक्रियते, फलसाधनभूतस्य साङ्गस्य क्रतोरुपादानायेत्यर्थ:।
कर्मविधिषु ऋत्विजो वृणीते (तै.सं. 6-3-7) ऋत्विग्भ्यो दक्षिणां ददाति इति ऋत्विक्कर्तृकत्वशास्त्रेण फलसाधनभूतं साङ्गं कर्म ऋत्विग्भिरनुष्ठेयमित्यवगम्यते, तदन्तर्गतानि कायिकानि मानसानि च कर्माणि ऋत्विक्कर्तृकाण्येव; न च शक्त्यशक्ती तस्य निबन्धनम्। यद्यप्युद्गीथाद्युपासनं पुरुषार्थ:, तथापि क्रत्वधिकृताधिकारत्वात्क्रतोश्च साङ्गस्य ऋत्विक्कर्तृकत्वात्, यदेव विद्यया करोति...तदेव वीर्यवत्तरम् (छा.1.1.10) इति ऋत्त्विक्कर्तृकक्रियोपयोगित्वेन विद्यायास्तदेककर्तृकत्वश्रवणात्, ऋत्विक्कर्तृकाण्येतानि; दहरादिषूपासनेषु ऋत्विक्कर्तृकत्वाश्रवणात् शास्त्रफलं
प्रयोक्तरि (जै.मी.सू.3.7.18) इति न्यायाच्च फलिकर्तृकत्वमेव ।।45।।
इति श्रीशारीरकमीमांसाभाष्ये स्वाम्यधिकरणम्।।11।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये सहकार्यन्तरविध्यधिकरणम्।।12।।
MARKER: sutram beginning
overall_sutram_no:464
sutram_text:सहकार्यन्तरविधि: पक्षेण तृतीयं तद्वतो विध्यादिवत्
sutram_index_string:3-4-46
464.        सहकार्यन्तरविधि: पक्षेण तृतीयं तद्वतो विध्यादिवत् ।। 3-4-46 ।।
तस्माद्ब्राह्मण: पाण्डित्यं निर्विद्य बाल्येन तिष्ठासेत् बाल्यं च पाण्डित्यं च निर्विद्याथ
मुनि: (बृृ.5.5.1) इत्यत्र बाल्यपाण्डित्यवन्मौनमपि विधीयते, उतानूद्यत इति विषये - मौनपाण्डित्यशब्दयो: ज्ञानार्थत्वात्,        पाण्डित्यं निर्विद्य (बृृ.5.5.1) इति विहितमेव ज्ञानम्        अथ मुनि: (बृृ.5.5.1)
इत्यनूद्यते; विधिशब्दो नह्यत्र श्रूयत इति ।।
सिद्धान्त:
एवं प्राप्ते ब्रूम: - सहकार्यन्तरविधि: - इति। तद्वत: - विद्यावत:; विध्यादिवत् - विधीयते
इति यज्ञादिस्सर्वाश्रमधर्म: शमदमादिश्च विधिशब्देनोच्यते; आदिशब्देन श्रवणमनने गृह्येते; सहकार्यन्तरविधिरित्यत्रापि विधीयत इति विधि:; सहकार्यन्तरं विधिश्चेति सहकार्यन्तरिविधि:; एतदुक्तं
भवति - यथा तमेतं वेदानुवचनेन ब्राह्मणा विविदिषन्ति यज्ञेन दानेन (बृृ.6.4.22) इत्यादिना
शान्तो दान्त: (बृृ.6.4.23) इत्यादिना च सहकारी यज्ञादिश्शमदमादिश्च विधीयते; यथा च
श्रोतव्यो मन्तव्य: (बृृ.4.4.5) इति श्रवणमनने चार्थप्राप्ते विद्यासहकारित्वेन गृह्येते; तथा तस्माद्ब्राह्मण: पाण्डित्यं निर्विद्य (बृृ.5.5.1) इत्यादिना पाण्डित्यं, बाल्यं, मौनमिति त्रितयं विद्यायास्सहकार्यन्तरं विधीयते - इति। मौनं च पाण्डित्यादर्थान्तरमित्याह - पक्षेणेति। मुनिशब्दस्य
पक्षेण प्रकृष्टमननशीले व्यासादौ प्रयोगदर्शनात् मौनं पाण्डित्यबाल्योर्द्वयोस्तृतीयम्। यद्यपि अथ मुनि:
(बृृ.5.5.1) इत्यत्र विधिप्रत्ययो न श्रूयते; तथापि मौनस्याप्राप्तत्वाद्विधेयत्वमङ्गीकरणीयम् - अथ
मुनिस्स्यात् - इति इदं च मौनं श्रवणप्रतिष्ठार्थान्मननादर्थान्तरभूतमुपासनालम्बनस्य पुन: पुनस्संशीलनं तद्भावनारूपम् । तदेवं वाक्यार्थ: - ब्राह्मण: - विद्यावान् पाण्डित्यं निर्विद्य - उपास्यं ब्रह्मतत्त्वं
परिशुद्धं        परिपूर्णं        च        विदित्वा        श्रवणमननाभ्यामप्राप्तं        वेदनं        प्रतिलभ्येत्यर्थ;;        तच्च
भगवद्भक्तिकृतसत्त्वविवृद्धिकृतम्; यथोक्तं        नाहं वेदै: (भ.गी.11.53) इत्यारभ्य        भक्त्या त्वनन्यया
शक्य:...ज्ञातुम् (भ.गी.11.54) इति। श्रुतिश्च        यस्य देवे परा भक्ति: (श्वे.6.23)        नायमात्मा
प्रवचनेन (कठ.2.23) इत्यादिका। बाल्येन तिष्ठासेत्; बाल्यस्वरूपं चानन्तरमेव वक्ष्यते; बाल्यं च पाण्डित्यं च निर्विद्याथ मुनिस्स्यात् - बाल्यपाण्डित्ये यथावदुपादाय परिशुद्धे परिपूर्णे ब्रह्मणि
मननशीलो भवेत्, निदिध्यासनरूपविद्यावाप्तये । एवमेव त्रितयोपादानेन लब्धविद्यो भवतीत्याह
अमौनं च मौनं च निर्विद्याथ ब्राह्मण: (बृृ.5.5.1) इति । अमौनं - मौनेतरसहकारिकलाप:; तं च मौनं च यथावदुपाददानो विद्याकाष्टां तदेकनिष्पाद्यां लभेतेत्यर्थ:।        स ब्राह्मण: केन स्यात्
(बृृ.5.5.1) इति उक्तादुपायात्किमन्योऽप्युपायोऽस्तीति पृष्टे        येन स्यात्तेनेदृश एव (बृृह.5-5-1)
इति येन मौनपर्यन्तेन ब्राह्मणस्स्यादित्युक्तम्, तेनैवेदृशस्स्यात्; न केनाप्यन्येनोपायेनेति परिहृतम्।
अतस्सर्वेष्वाश्रमेषु स्थितस्य विदुषो यज्ञादिस्वाश्रमधर्मवत्पाण्डित्यादिकं मौनतृतीयं विद्यायास्सहकार्यन्तरं विधीयते ।।46।।
अथ स्यात् - यदि सर्वेष्वाश्रमेषु स्थितानां विदुषां तत्तदाश्रमधर्मसहकारिणी मौनतृतीयसचिवा विद्या ब्रह्मप्राप्तिसाधनमुच्यते; कथं तर्हि छान्दोग्ये अभिसमावृत्य कुटुम्बे शुचौ देशे (छा.8.15.1)
इत्यारभ्य        स खल्वेवं वर्तयन्यावदायुषं ब्रह्मलोकमभिसम्पद्यते न च पुनरावर्तते (छां.8.15.2)
इति यावदायुषं गार्हस्थ्यधर्मेण स्थितिदर्शनुमपपद्यते; अत आह -
MARKER: sutram beginning
overall_sutram_no:465
sutram_text:कृत्स्नभावात्तु गृहिणोपसंहार:
sutram_index_string:3-4-47
465.        कृत्स्नभावात्तु गृहिणोपसंहार: ।। 3-4-47 ।।
तुशब्दश्चोद्यं व्यावर्तयति; कृत्स्नभावात् - कृत्स्नेषु भावात्, कृत्स्नेष्वाश्रमेषु विद्यायास्सद्भावात् गृहिणोऽप्यस्तीति तेनोपसंसार:; तस्मात्सर्वाश्रमधर्मप्रदर्शनार्थो गृहिणोपसंहार इत्यभिप्राय: ।।47।।
तथैतस्मिन्नपि वाक्ये ब्राह्मण: पुत्रेषणायाश्च वित्तेषणायाश्च लोकेषणायाश्च व्युत्थायाथ भिक्षाचर्यं चरति (बृृह.5.5.1) इति पारिव्राज्यैकान्तधर्मं प्रतिपाद्य तस्माद्ब्राह्मण: पाण्डित्यं निर्विद्य (बृृ.5.5.1) इत्यादिना पारिव्राज्यधर्मस्थितिहेतुकमौनतृतीयसहकारिविधानं प्रदर्शनार्थमित्याह -
MARKER: sutram beginning
overall_sutram_no:466
sutram_text:मौनवदितरेषामप्युपदेशात्
sutram_index_string:3-4-48
466.        मौनवदितरेषामप्युपदेशात् ।। 3-4-48 ।।
सर्वेषणाविनिर्मुक्तस्य भिक्षाचरणपूर्वकमौनोपदेश: सर्वेषामाश्रमधर्माणां प्रदर्शनार्थ:; कुत:? एवं विधमौनोपदेशवदितरेषामाश्रमिणामपि त्रयो धर्मस्कन्धा: (छां.2.23.1) इत्यारभ्य ब्रह्मसंस्थोऽमृतत्वमेति (छा.2.23.1) इति ब्रह्मप्राप्त्युपदेशात्। उपपादितश्च पूर्वमेव ब्रह्मसंस्थशब्द: सर्वाश्रमिसाधारण इति।
अतस्सुष्ठूक्तं - यज्ञादिसर्वाश्रमधर्मवन्मौनतृतीय: पाण्डित्यादिर्विद्यासहकारित्वेन विधीयते - इति।।48।।
इति श्रीशारीरकमीमांसाभाष्ये सहकार्यन्तरविध्यधिकरणम्।।12।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अनाविष्काराधिकरणम्।।13।।
MARKER: sutram beginning
overall_sutram_no:467
sutram_text:अनाविष्कुर्वन्नन्वयात्
sutram_index_string:3-4-49
467.        अनाविष्कुर्वन्नन्वयात् ।। 3-4-49 ।।
तस्माद्ब्राह्मण: पाण्डित्यं निर्विद्य        बाल्येन तिष्ठासेत् (बृृह.5.5.1) इत्यत्र        विदुषा
बाल्यमुपादेयतया श्रुतम् । बालस्य भाव:, कर्म वा बाल्यम् । बालभावस्य वयोऽवस्थाविशेषस्य
अनुपादेयत्वात् कर्मैवेह गृह्यते। तत्र किं बालस्य कर्म कामचारादिकं सर्वं विदुषोपादेयम्; उत डम्भादिरहितत्वमेवेति विशये विशेषाभावात्सर्वमुपादेयम्; नियमशास्त्राणि च विशेषविधिनाऽनेन बाध्यन्त
सिद्धान्त:
एवं प्राप्तेऽभिधीयते - अनाविर्ष्कुर्वन्निति । बालस्य यत्स्वभावानाविष्काररूपं कर्म; तदुपाददानो
वर्तेत विद्वान्। कुत:? अन्वयात् - तस्यैवान्वयात्। बाल्येन तिष्ठासेत् (बृृ.5.5.1) इत्यस्मिन्विधौ तस्यैव ह्यन्वयसम्भव:; इतरेषां विद्याविरोधित्वश्रवणात् नाविरतो दुश्चिरतान्नाशान्तो नासमाहित:। नाशान्तमानसो वापि प्रज्ञानेनैनमाप्नुयात् (कठ.2.24) आहारशुद्धौ सत्त्वशुद्धि: (छा.7.26.2)
इत्यादिषु ।।49।।
इति श्रीशारीरकमीमांसाभाष्ये अनाविष्काराधिकरणम्।।13।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये ऐहिकाधिकरणम्।।14।।
MARKER: sutram beginning
overall_sutram_no:468
sutram_text:ऐहिकमप्रस्तुतप्रतिबन्धे तद्दर्शनात्
sutram_index_string:3-4-50
468.        ऐहिकमप्रस्तुतप्रतिबन्धे तद्दर्शनात् ।। 3-4-50 ।।
द्विविधा विद्या - अभ्युदयफला, मुक्तिफला च । तत्राभ्युदयफला स्वसाधनभूतै: पुण्यकर्मभि:
पुण्यकर्मानन्तरमेव उत्पद्यते, उतानन्तरं कालान्तरे वेत्यनियम इति संशय:। पूर्वकृतै: पुण्यकर्मभिर्हि विद्वान् जायते; यथोक्तं भगवता चतुर्विधा भजन्ते मां जनास्सुकृतिनोऽर्जुन (भ.गी.7.19) इति। साधने निर्वृत्ते विलम्बहेत्वभावादनन्तरमेव -
सिद्धान्त:
इति प्राप्ते उच्यते - ऐहिकमप्रस्तुतप्रतिबन्धे - इति । ऐहिकम् - अभ्युदयफलमुपासनम्,
अप्रस्तुतप्रतिबन्धे - अप्रस्तुते - प्रबलकर्मान्तरप्रतिबन्धे सत्यनन्तरम्, प्रतिबन्धे सति तदुत्तरकालमित्यनियम:। कुत:? तद्दर्शनात् - दृश्यते हि प्रबलकर्मान्तरेण कर्मफलप्रतिबन्धाभ्युपगम: श्रुतौ यदेव विद्यया करोति  श्रद्धयोपनिषदा  तदेव  वीर्यवत्तरम्  (छा.1.1.10)  इत्युद्गीथविद्यायुक्तस्य  कर्मण:
फलाप्रतिबन्धश्रवणात्।।50।।
इति श्रीशारीरकमीमांसाभाष्ये ऐहिकाधिकरणम्।।14।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये मुक्तिफलाधिकरणम्।।15।।
MARKER: sutram beginning
overall_sutram_no:469
sutram_text:एवं मुक्तिफलानियमस्तदवस्थावधृतेस्तदवस्थावधृते:
sutram_index_string:3-4-51
469.        एवं मुक्तिफलानियमस्तदवस्थावधृतेस्तदवस्थावधृते: ।। 3-4-51 ।।
मुक्तिफलस्याप्युपासनस्य स्वसाधनभूतैरतिशयितकर्मभिरुत्पत्तौ एवमेव कालानियम:, तस्यापि
पूर्ववत्प्रतिबन्धाभावप्रतिबन्धसमाप्तिरूपावस्थावगते: - अत्रापि तस्य हेतोस्समानत्वादित्यर्थ: ।।
सर्वेभ्य: कर्मभ्यो मुक्तिफलविद्यासाधनस्य कर्मण: प्रबलत्वात्प्रतिबन्धासम्भव इत्यधिकाशङ्का।। तत्रापि ब्रह्मविदपचाराणां पूर्वकृतानां प्रबलानां सम्भवात्प्रतिबन्धसम्भव:        इति परिहार:।
द्विरुक्तिरध्यायपरिसमाप्तिं द्योतयति ।।
इति श्रीशारीरकमीमांसाभाष्ये मुक्तिफलाधिकरणम्।।15।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये तृतीयस्याध्यायस्य चतुर्थ:पाद:।।4।। समाप्तश्चाध्याय:।।3।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये आवृत्त्यधिकरणम् ।।1।।
श्रीभगवद्रामानुजविरचिते श्रीशारीरकमीमांसाभाष्ये चतुर्थाध्याये प्रथम:पाद: । आवृत्त्यधिकरणम् ।।1।।
MARKER: sutram beginning
overall_sutram_no:470
sutram_text:आवृत्तिरसकृदुपदेशात्
sutram_index_string:4-1-1
470.        आवृत्तिरसकृदुपदेशात् ।। 4-1-1 ।।
तृतीयेऽध्याये साधनैस्सह विद्या चिन्तिता। अथेदानीं विद्यास्वरूपविशोधनपूर्वकं विद्याफलं चिन्त्यते। तत्र  ब्रह्मविदाप्नोति परम् (तै.आन.1.1)  तमेव विदित्वाऽतिमृत्युमेति (श्वे.3.8)
ब्रह्म वेद ब्रह्मैव भवति (मु.3.2.9)  यदा पश्य: पश्यते रुक्मवर्णम् (मु.3.1.3) इत्यादि
वेदान्तवाक्येषु ब्रह्मप्राप्तिसाधनतया विहितं वेदनं किं सकृत्कृतमेव शास्त्रार्थ:, उतासकृदावृत्तमिति संशय:। किं युक्तम्? सकृत्कृतमिति; ब्रह्म वेद ब्रह्मैव भवति (मु.3.2.9) इति वेदनमात्रस्यैव विधानात्, असकृदावृत्तौ प्रमाणाभावात् । न चावघातादिवद्वेदनस्य ब्रह्मापरोक्ष्यं प्रति दृष्टोपायत्वाद्यावत्कार्यमावृत्तिरिति शक्यं वक्तुम्, वेदनस्य दृष्टोपायत्वाभावात्। ज्योतिष्टोमादिकर्माणि,
वेदान्तविहितं च वेदनं परमपुरुषाराधनरूपम्, आराधिताच्च परमपुरुषाद्धर्मार्थकाममोक्षाख्यपुरुषार्थावाप्तिरिति हि फलमत उपपत्ते: (शारी.3.2.37) इत्यत्र प्रतिपादितम् । अतो ज्योतिष्टोमादिवद्यथाशब्दं सकृत्कृतमेव शास्त्रार्थ: -
सिद्धान्त:
इति प्राप्ते प्रचक्ष्महे - आवृत्तिरसकृत् इति । असकृदावृत्तमेव वेदनं शास्त्रार्थ:; कुत:?
उपदेशात् - ध्यानोपासनपर्यायेण वेदनशब्देनोपदेशात् । तत्पर्यायत्वं च विद्युपास्तिध्यायतीनामेकस्मिन्विषये
वेदनोपदेशपरवाक्येषु प्रयोगादवगम्यते । तथाहि - मनो ब्रह्मेत्युपासीत (छां.3.18.1) इत्युपासिनोपक्रान्तोऽर्थ:
भाति च तपति च कीर्त्या यशसा ब्रह्मवर्चसेन य एवं वेद (छा.3.18.3) इति विदिनोपसंह्रियते; तथा        यस्तद्वेद यत्स वेद स मयैतदुक्त: (छां.4.1.4) इत्युपक्रमे विदिनोक्तं रैक्वस्य ज्ञानम्        अनु
म एतां भगवो देवतां शाधि यां देवतामुपास्से (छा.4.2.2) इतयुपासिनोपसंह्रियते; तथा
ब्रह्मविदाप्नोति परम् (तै.आन.1-1) इत्यादिवाक्यसमानार्थेषु वाक्येषु        आत्मा वा अरे द्रष्टव्य:
श्रोतव्यो मन्तव्यो निदिध्यासतिव्य: (बृृ.4.4.5) ततस्तु तं पश्यति निष्कलं ध्यायमान: (मु.3.1.8) इत्यादिषु ध्यायतिना वेदनमभिधीयते; ध्यानं च चिन्तनम्; चिन्तनं च स्मृतिसन्ततिरूपम्; न स्मृतिमात्रम्; उपास्तिरपि तदेकार्थ:, एकाग्रचित्तवृत्तिनैरन्तर्ये प्रयोगदर्शनात्; तदुभयैकार्थ्यात्
असकृदावृत्तसन्ततस्मृतिरिह ब्रह्म वेद ब्रह्मैव भवति (मु.3.2.9) ज्ञात्वा देवं मुच्यते सर्वपाशै:
(श्वे.1.8) इत्यादिषु वेदनादिशब्दैरभिधीयते इति निश्चीयते ।।1।।
MARKER: sutram beginning
overall_sutram_no:471
sutram_text:लिङ्गाच्च
sutram_index_string:4-1-2
471.        लिङ्गाच्च ।। 4-1-2 ।।
लिङ्गं - स्मृति:। स्मृतेश्चायमर्थोऽवगम्यते। स्मर्यते हि मोक्षसाधनभूतं वेदनं स्मृतिसन्ततिरूपं
तद्रूपप्रत्यये चैका सन्ततिश्चान्यनिस्स्पृहा । तद्ध्यानं प्रथमैष्षड्भिरङ्गैर्निष्पाद्यते तथा (विष्णु.6.7.91)
इति तस्मादसकृदावृत्तमेव वेदनं शास्त्रार्थ: ।।2।।
इति श्रीशारीरकमीमांसाभाष्ये आवृत्त्यधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आत्मत्वोपासनाधिकरणम्।।2।।
MARKER: sutram beginning
overall_sutram_no:472
sutram_text:आत्मेति तूपगच्छन्ति ग्राहयन्ति च
sutram_index_string:4-1-3
472.        आत्मेति तूपगच्छन्ति ग्राहयन्ति च ।। 4-1-3 ।।
इदमिदानीं चिन्त्यते - किमुपास्यं ब्रह्मोपासितुरन्यत्वेनोपास्यम्, उतोपासितुरात्मत्वेन - इति। किं युक्तम्?; अन्यत्वेनेति। कुत:? उपासितु: प्रत्यगात्मनोऽर्थान्तरत्वात् ब्रह्मण: । अर्थान्तरत्वं च
अधिकं तु भेदिनर्देशात् (शारी.2.1.22) अधिकोपदेशात् (शारी.3.4.8) नेतरोऽनुपपत्ते: (शारी.1.1.17)
इत्यादिषूपपादितम्। यथावस्थितं च ब्रह्मोपास्यम्; अयथोपासने हि ब्रह्मप्राप्तिरप्ययथाभूता स्यात् -
यथाक्रतुरस्मिन् लोके पुरुषो भवति तथेत: प्रेत्य भवति (छा.3.14.1) इति न्यायात्।
अतोऽन्यत्वेनोपास्यमिति।।
सिद्धान्त:
एवं प्राप्तेऽभिधीयते - आत्मेति तु - इति । तुशब्दोऽवधारणे; उपासितुरात्मेत्येवोपास्यम्,
उपासिता प्रत्यगात्मा स्वशरीरस्य स्वयं यथा आत्मा; तथा स्वात्मनोऽपि परं ब्रह्मात्मेत्येवोपासीतेत्यर्थ:। कुत:? एवं ह्युपगच्छन्ति पूर्वे उपासितार: त्वं वा अहमस्मि भगवो देवते अहं वै त्वमसि (बृृ.3.4.10) इति। उपासितुरर्थान्तरभूतं ब्रह्मोपासितारोऽहमिति कथमभ्युपग्छन्तीत्यत्राह - ग्राहयन्ति च
- इति । इममर्थमविरुद्धमुपासितॄन् ग्राहयन्ति शास्त्राणि - तान् प्रत्युपपादयन्तीत्यर्थ: । य आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरं य आत्मानमन्तरो यमयति स त
आत्माऽन्तर्याम्यमृत: (बृृ.5.7.22) सन्मूलास्सोम्येमास्सर्वा: प्रजास्सदायतनास्सत्प्रतिष्ठा: ऐतदात्म्यमिदसर्वम् (छां.6.8.4) सर्वं खल्विदं ब्रह्म तज्जलानिति (छां.3.14.3) इति च सर्वस्य चिदचिद्वस्तुनस्तज्जत्वात्तल्लत्वात् तदनत्वात्तन्नियाम्यत्वात्तच्छरीरत्वाच्च सर्वस्यायमात्मा, अतस्स त आत्मा;
अतो यथा प्रत्यगात्मनस्स्वशरीरं प्रत्यात्मत्वात् देवोऽहं मनुष्योऽहम् इत्यनुसन्धानम्; तथा प्रत्यगात्मनोऽपि
आत्मत्वात्परमात्मनस्तस्याप्यहमित्येवानुसन्धानं युक्तमिति । एवं शास्त्रैरुपपादितं सर्वबुद्धीनां ब्रह्मैकनिष्ठत्वेन सर्वशब्दानां ब्रह्मैकनिष्ठत्वमभ्युपगच्छन्त: त्वं वा अहमस्मि भगवो देवते अहं वै त्वमसि भगवो देवते इति व्यतिकरेणोक्तवन्त: । एवं च अथ योऽन्यां देवतामुपास्ते अन्योऽसावन्योऽहमस्मीति न स वेद (बृृ.3.4.10) अकृत्स्नो ह्येष आत्मेत्येवोपासीत, सर्वं तं परादाद्योऽन्यत्राऽत्मनस्सर्वं
वेद (बृृ.6.5.7) इत्यात्मत्वाननुसन्धाननिषेध:;  पृथगात्मानं प्रेरितारं च मत्वा (श्वे.1.6) इति
पृथक्त्वानुसन्धानविधानं चाविरुद्धम्, अहमिति स्वात्मतयाऽनुसन्धानादन्यत्वानुसन्धाननिषेधो रक्षित:; स्वशरीरात्स्वात्मनोऽधिकत्वानुसन्धानवत्स्वात्मनोऽपि परमात्मनोऽधिकत्वानुसन्धानात्पृथक्त्वानुसन्धानविधानं च रक्षितम्। अधिकस्य ब्रह्मण: प्रत्यगात्मन आत्मत्वात्तस्य च ब्रह्मशरीरत्वान्निषेधवाक्ये अकृत्स्नो ह्येष: इत्युक्तम्। अत उपासितुरात्मत्वेन ब्रह्मोपास्यमिति स्थितम् ।। 3।।
इति श्रीशारीरकमीमांसाभाष्ये आत्मत्वोपासनाधिकरणम्।। 2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये प्रतीकाधिकरणम्।।3।।
MARKER: sutram beginning
overall_sutram_no:473
sutram_text:न प्रतीके न हि स:
sutram_index_string:4-1-4
473.        न प्रतीके न हि स: ।। 4-1-4 ।।
मनो        ब्रह्मेत्युपासीत        (छा.3.18.1)        स        यो        नाम        ब्रह्मेत्युपास्ते        (छा.7.1.5)
इत्यादिप्रतीकोपासनेष्वप्यात्मत्वानुसन्धानं कार्यम्, उत न - इति चिन्तायां        मनो ब्रह्मेत्युपासीत
(छा.3.18.1) इति ब्रह्मोपासनत्वसाम्याद्ब्रह्मणश्चोपासितुरात्मत्वात् आत्मेत्येवोपासीतेति ।।
सिद्धान्त:
एवं प्राप्तेऽभिधीयते - न प्रतीके - इति । प्रतीके नात्मत्वानुसन्धानं कार्यम्; न हि स:
- नह्युपासितुरात्मा प्रतीक: । प्रतीकोपासनेषु प्रतीक एवोपास्य:; न ब्रह्म। ब्रह्म तु तत्र दृष्टिविशेषणमात्रम् । प्रतीकोपासनं हि नाम        अब्रह्मणि ब्रह्मदृष्ट्याऽनुसन्धानम्; तत्रोपास्यस्य
प्रतीकस्योपासितुरात्मत्वाभावान्न तथाऽनुसन्धेयम् ।। 4।।
नन्वत्रापि ब्रह्मैवोपास्यम्; ब्रह्मण उपास्यत्वसम्भवे मन आदीनामचेतनानामल्पशक्तीनां च
उपास्यत्वाश्रयणस्यान्याय्यत्वात्। अतो मन आदिदृष्ट्या ब्रह्मैवोपास्यमिति; अत आह -
MARKER: sutram beginning
overall_sutram_no:474
sutram_text:ब्रह्मदृष्टिरुत्कर्षात्
sutram_index_string:4-1-5
474.        ब्रह्मदृष्टिरुत्कर्षात् ।। 4-1-5 ।।
मन आदिषु ब्रह्मदृष्टिरेव युक्ता; न ब्रह्मणि मन आदिदृष्टि:, ब्रह्मणो मन आदिभ्य उत्कर्षात्; तेषां च विपर्ययात्। उत्कृष्टे हि राजनि भृत्यदृष्टि: प्रत्यवायकरी; भृत्ये तु राजदृष्टिरभ्युदयाय ।।5।।
इति श्रीशारीरकमीमांसाभाष्ये प्रतीकाधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आदित्यादिमत्यधिकरणम्।।
MARKER: sutram beginning
overall_sutram_no:475
sutram_text:आदित्यादिमतयश्चाङ्ग उपपत्ते:
sutram_index_string:4-1-6
475.        आदित्यादिमतयश्चाङ्ग उपपत्ते: ।। 4-1-6 ।।
य एवासौ तपति तमुद्गीथमुपासीत (छा.1.3.1) इत्यादिषु कर्माङ्गाश्रयेषूपासनेषु संशय: - किमुद्गीथादौ कर्माङ्गे आदित्यादिदृष्टि: कर्तव्या, उतादित्यादिषूद्गीथादिदृष्टि: इति । उत्कृष्टदृष्टिर्निकृष्टे कर्तव्येति  न्यायात्,  उद्गीथादीनां  च  फलसाधनभूतकर्माङ्गत्वेनाफलेभ्य  आदित्यादिभ्य:
उत्कृष्टत्वादादित्यादिषूद्गीथादिदृष्टि:-
सिद्धान्त:
इति प्राप्तेऽभिधीयते - आदित्यादिमतयश्चाङ्गे - इति। चशब्दोऽवधारणे; क्रत्वङ्गे
उद्गीथादावादित्यादिदृष्टय        एव        कार्या:;        कुत:?        उपपत्ते:        -        आदित्यादीनामेवोत्कृष्टत्वोपपत्ते:;
आदित्यादिदेवताराधनद्वारेण हि कर्मणामपि फलसाधनत्वम्; अतस्तद्दृष्टिरुद्गीथाद्यङ्गे ।। 6।।
इति श्रीशारीरकमीमांसाभाष्ये आदित्यादिमत्यधिकरणम्।।4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आसीनाधिकरणम्।।5।।
MARKER: sutram beginning
overall_sutram_no:476
sutram_text:आसीनस्सम्भवात्
sutram_index_string:4-1-7
476.        आसीनस्सम्भवात् ।। 4-1-7 ।।
मोक्षसाधनतया वेदान्तशास्त्रैर्विहितं ज्ञानं ध्यानोपासनादिशब्दवाच्यमसकृदावृत्तं सन्ततस्मृतिरूपमित्युक्तम्। तदनुतिष्ठन्नासीनश्शयानस्तिष्ठन् गच्छंश्च विशेषाभावात् अनियमेनानुतिष्ठेत् -
सिद्धान्त:
इति प्राप्ते उच्यते - आसीन: इति । आसीन उपासनमनुतिष्ठते; कुत:? सम्भवात् -
आसीनस्यैव ह्येकाग्रचित्ततासम्भव:; स्थितिगत्यो: प्रयत्नसापेक्षत्वात्, शयने च निद्रासम्भवात्।
पश्चार्धधारणप्रयत्ननिवृत्तये सापाश्रये आसीन: कुर्यात्।। 7।।
MARKER: sutram beginning
overall_sutram_no:477
sutram_text:ध्यानाच्च
sutram_index_string:4-1-8
477.        ध्यानाच्च ।। 4-1-8 ।।
निदिध्यासितव्य: (बृ.6.5.6) इति ध्यानरूपत्वादुपासनस्य, एकाग्रचित्तता अवश्यंभाविनी । ध्यानं हि विजातीयप्रत्ययान्तराव्यवहितमेकचिन्तनमित्युक्तम् ।।8।।
MARKER: sutram beginning
overall_sutram_no:478
sutram_text:अचलत्वं चापेक्ष्य
sutram_index_string:4-1-9
478.        अचलत्वं चापेक्ष्य ।। 4-1-9 ।।
निश्चलत्वं चापेक्ष्य पृथिव्यन्तरिक्षादिषु ध्यानवाचोयुक्तिर्दृश्यते ध्यायतीव पृथिवी, ध्यायतीवान्तरिक्षं, ध्यायतीव        द्यौ:,        ध्यायन्तीवापो,        ध्यायन्तीव        पर्वता:        (छा.7.6.2)        इति।        अत:
पृथिवीपर्वतादिवदेकाग्रचित्ततया निश्चलत्वमुपासकस्यासीनस्यैव सम्भवेत् ।।9।।
MARKER: sutram beginning
overall_sutram_no:479
sutram_text:स्मरन्ति च
sutram_index_string:4-1-10
479.        स्मरन्ति च ।। 4-1-10 ।।
स्मरन्ति चासीनस्यैव ध्यानं शुचौ देशे प्रतिष्ठाप्य स्थिरमासनमात्मन:। नात्युच्छ्रितं नातिनीचं चेलाजिनकुशोत्तरम् । तत्रैकाग्रं मन: कृत्वा यतचित्तेन्द्रियक्रिय:। उपिवश्याऽसने युञ्ज्याद्योगमात्मविशुद्धये इति (भ.गी.6.11.12) ।।10।।
MARKER: sutram beginning
overall_sutram_no:480
sutram_text:यत्रैकाग्रता तत्राविशेषात्
sutram_index_string:4-1-11
480.        यत्रैकाग्रता तत्राविशेषात् ।। 4-1-11 ।।
एकाग्रतातिरक्तदेशकालविशेषाश्रवणादेकाग्रतानुकूलो यो देश: कालश्च, स एवोपासनस्य देश: कालश्च । समे शुचौ शर्करावह्निवालुकाविवर्जिते इति वचनमेकाग्रतैकान्तदेशमाह; न तु देशं नियच्छति, मनोऽनुकूले इति वाक्यशेषात्।।11।।
इति श्रीशारीरकमीमांसाभाष्ये आसीनाधिकरणम्।। 5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आप्रयाणाधिकरणम्।।6।।
MARKER: sutram beginning
overall_sutram_no:481
sutram_text:आप्रयाणात्तत्रापि हि दृष्टम्
sutram_index_string:4-1-12
481.        आप्रयाणात्तत्रापि हि दृष्टम् ।। 4-1-12 ।।
तदिदमपवर्गसाधनमुक्तलक्षणमुपासनमेकाह एव संपाद्यम्, उताप्रयाणात्प्रत्यहमनुवर्तनीयमिति विशये एकस्मिन्नेवाहनि शास्त्रार्थस्य कृतत्वात्तावतैव परिसमापनीयम्
सिद्धान्त:
इति प्राप्त उच्यते - आप्रयाणात् - इति। आमरणादनुवर्तनीयम्; कुत:? तत्रापि हि दृष्टम्
- उपासनोद्योगप्रभृत्याप्रयाणान्मध्ये य: काल: तत्र सर्वत्रापि दृष्टमुपासनं,        स खल्वेवं वर्तयन्यावदायुषं
ब्रह्मलोकमभिसम्पद्यते (छा.8.15.1) इति।।12।।
इति श्रीशारीरकमीमांसाभाष्ये आप्रयाणाधिकरणम्।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये तदधिगमाधिकरणम्।।7।।
MARKER: sutram beginning
overall_sutram_no:482
sutram_text:तदधिगम उत्तरपूर्वाघयोरश्लेषविनाशौ तद्व्यपदेशात्
sutram_index_string:4-1-13
482.        तदधिगम उत्तरपूर्वाघयोरश्लेषविनाशौ तद्व्यपदेशात् ।। 4-1-13 ।।
एवं विद्यास्वरूपं विशोध्य विद्याफलं चिन्तयितुमारभते; ब्रह्मविद्याप्राप्तौ पुरुषस्योत्तर- पूर्वाघयोरश्लेषविनाशौ श्रूयेते  तद्यथा पुष्करपलाश आपो न श्लिष्यन्ते एवमेवंविदि पापं कर्म न श्लिष्यते (छा.4.14.3) तस्यैवाऽत्मा पदवित्तं विदित्वा न कर्मणा लिप्यते पापकेन (बृ.6.4.23) इत्युत्तराघाश्लेष: तद्यथेषीकतूलमग्नौ प्रोतं प्रदूयेतैवं हास्य सर्वे पाप्मान: प्रदूयन्ते (छा.5.24.3) क्षीयन्ते चास्य कर्माणि तस्मिन्दृष्टे परावरे (मु.2.2.8) इति पूर्वाघविनाश: । एतावश्लेषविनाशौ विद्याफलभूतावुपपद्येते, नेति संशय:। किं युक्तम्? नोपपद्येते इति। कुत:? नाभुक्तं क्षीयते कर्म कल्पकोटिशतैरपि (ब्रह्म.वै.प्रकृतिखण्डे.26.70े) इत्यादिशास्त्रविरोधात्।
अश्लेषविनाशव्यपदेशस्तु मोक्षसाधनभूतविद्याविधायिवाक्यशेषगत: कथञ्चिद्विद्यास्तुतिप्रतिपादनेनाप्युपपद्यते। न च विद्या पूर्वोत्तराघयो: प्रायश्चित्ततया विधीयते; येन प्रायश्चित्तेनाघविनाश उच्यते; विद्या हि
ब्रह्मविदाप्नोति परम् (तै.आन.1.1) ब्रह्म वेद ब्रह्मैव भवति (मु.3.2.9) इति ब्रह्मप्राप्त्युपायतया विधीयते । अतो विद्यार्थवादोऽयमघविनाशाश्लेषव्यपदेश इति ।।
सिद्धान्त:
एवं        प्राप्तेऽभिधीयते        तदधिगमे        -        इति।        विद्याप्राप्तौ        पुरुषस्य        विद्या-
माहात्म्यादुत्तरपूर्वाघयोरश्लेषविनाशावुपपद्येते; कुत:? एवंविधं हि विद्यामाहात्म्यमवगम्यते        एवंविदि
पापं कर्म न श्लिष्यते (छा.4.14.3)  एवं हास्य सर्वे पाप्मान: प्रदूयन्ते (छा.5-14-3)
इत्यादिव्यपदेशात् । न च नाभुक्तं क्षीयते कर्म (ब्रह्म.वै.प्रकृतिखण्डे.26.70) इत्यनेन शास्त्रेणास्य विरोध:, भिन्नविषयत्वात् । तद्धि कर्मणां फलजननसामर्थ्यद्रढिमविषयम्; एतत्तूत्पन्नाया विद्याया:
प्राक्कृतानां पाप्मनां फलजननशक्तिविनाशसामर्थ्यमुत्पत्स्यमानानां च फलजननशक्त्युत्पत्तिप्रतिबन्धकरणसामर्थ्यं च प्रतिपादयतीति द्वयोर्विषयो भिद्यते । यथा  अग्निजलयोरौष्ण्यतन्निवारणसामर्थ्यविषययोर्द्वयो:
प्रमाणयोरपि  विषयभेदात्प्रामाण्यम्;  एवमत्रापीति  न  कश्चिद्विरोध:।  अघस्याश्लेषकरणं
वैदिककर्मायोग्यतावासनाप्रत्यवायहेतुशक्त्युत्पत्तिप्रतिबन्धकरणम् । अघानि हि कृतानि पुरुषस्य
वैदिककर्मायोग्यतां, सजातीयकर्मान्तरारम्भरुचिं, प्रत्यवायं च कुर्वन्ति । अघस्य विनाशकरणम्
उत्पन्नायास्तच्छक्तेर्विनाशकरणम् । शक्तिरपि परमपुरुषाप्रीतिरेव। तदेवं विद्या वेदितुर्वेद्यात्यर्थप्रियत्वेन स्वयमपि निरतिशयप्रिया सती वेद्यभूतपरमपुरुषाराधानस्वरूपा पूर्वकृताघसञ्चयजनितपरमपुरुषाप्रीतिं विनाशयति; सैव विद्या स्वोत्पत्त्युत्तरकालभाव्यघनिमित्तपरमपुरुषाप्रीत्युत्पतिं्त च प्रतिबघ्नाति। तदिदमश्लेषवचनं
प्रामादिकविषयं मन्तव्यम्; नाविरतो दुश्चरितात् (कठ.2.24) इत्यादिभिश्शास्त्रैराप्रयाणादहरहरुत्पद्यमानाया
उत्तरोत्तरातिशयभागिन्या: विद्याया: दुश्चरितविरतिनिष्पाद्यत्वावगमात्।।
इति श्रीशारीरकमीमांसाभाष्ये तदधिगमाधिकरणम्।।7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये इतराधिकरणम्।।8।।
MARKER: sutram beginning
overall_sutram_no:483
sutram_text:इतरस्याप्येवमसंश्लेष: पाते तु
sutram_index_string:4-1-14
483.        इतरस्याप्येवमसंश्लेष: पाते तु ।। 4-1-14 ।।
उत्तरपूर्वाघयोर्विद्यया अश्लेषविनाशावुक्तौ; इतरस्य - पुण्यस्यापि एवम् - उक्तेन न्यायेनाश्लेषविनाशौ विद्यया स्याताम्, विद्याफलविरोधित्वसामान्याद्व्यपदेशाच्च । भवति च व्यपदेश: - उभे सुकृतदुष्कृते निर्दिश्य सर्वे पाप्मानोऽतो निवर्तन्ते (छा.8.4.1) इति, तत्सुकृतदुष्कृते धूनुते (कौषी.1.4) इति च। मुमुक्षोरनिष्टफलत्वात्सुकृतस्यापि पाप्मशब्देन व्यपदेश: । सुकृतस्यापि शास्त्रीयत्वात्तत्फलस्य केषांचिदिष्टत्वदर्शनाच्च विद्याया अविरोधशङ्कां निवर्तयितुमतिदेश: । ननु विदुषोऽपि सेतिकर्तव्यताकोपासननिर्वृत्तये वृष्ट्यन्नादिफलानीष्टान्येव; कथं तेषां विरोधाद्विनाश उच्यते; तत्राह पाते तु इति। शरीरपाते तु तेषां विनाश:; शरीरपातादूर्ध्वं तु विद्यानुगुणदृष्टफलानि सुकृतानि नश्यन्तीत्यर्थ:।।14।।
इति श्रीशारीरकमीमांसाभाष्ये इतराधिकरणम्।।8।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अनारब्धकार्याधिकरणम्।।3।।
MARKER: sutram beginning
overall_sutram_no:484
sutram_text:अनारब्धकार्ये एव तु पूर्वे तदवधे:
sutram_index_string:4-1-15
484.        अनारब्धकार्ये एव तु पूर्वे तदवधे: ।। 4-1-15 ।।
ब्रह्मविद्योत्पत्ते: पूर्वोत्तरभाविनोस्सुकृतदुष्कृतयोरश्लेषविनाशावुक्तौ; तत: पूर्वभाविनो: सुकृतदुष्कृतयो: किमविशेषेण विनाश:, उतानारब्धकार्ययोरेवेति विशये सर्वे पाप्मान: प्रदूयन्ते (छा.5.24.3) इति विद्याफलस्याविशेषश्रवणाद्विद्योत्पत्युत्तरकालभाविन्याश्च शरीरस्थिते: कुलालचक्रभ्रमणादिवत् संस्कारवशादप्युपपत्तेरविशेषेण -
सिद्धान्त:
इति प्राप्ते उच्यते: अनारब्धकार्ये एव तु पूर्वे - इति विद्योत्पत्ते: पूर्वे सुकृतदुष्कृते
अनारब्धकार्ये - अप्रवृत्तफले एव विद्यया विनश्यत:; कुत:? तदवधे:-        तस्य तावदेव चिरं यावन्न        विमोक्ष्ये        अथ        सम्पत्स्ये        (छा.6.14.2)        इति        शरीरपातविलम्बावधिश्रुते:।        न        च
पुण्यापुण्यकर्मजन्यभगवत्प्रीत्यप्रीतिव्यतिरेकेण शरीरस्थितिहेतुभूतसंस्कारसद्भावे प्रमाणमस्ति।।15।।
इति श्रीशारीरकमीमांसाभाष्ये अनारब्धकार्याधिकरणम्।। 9।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये        अग्निहोत्राद्यधिकरणम्
MARKER: sutram beginning
overall_sutram_no:485
sutram_text:अग्निहोत्रादि तु तत्कार्यायैव तद्दर्शनात्
sutram_index_string:4-1-16
485.        अग्निहोत्रादि तु तत्कार्यायैव तद्दर्शनात् ।। 4-1-16 ।।
इतरस्याप्येवमसंश्लेष: (शारी.4-1-14) इति विद्याबलात्सुकृतस्याप्यसंश्लेष उक्त:, अग्निहोत्रादीनां नित्यनैमित्तिकानां स्वाश्रमधर्माणामपि सुकृतत्वसामान्येन तत्फलस्याश्लेषादनिच्छतोऽननुष्ठाने प्राप्त
सिद्धान्त:
अग्निहोत्रादि तु - इति। तुशब्दस्सुकृतान्तरेभ्यो विशेषणार्थ:;  अग्निहोत्राद्याश्रमधर्मा:
फलाश्लेषासम्भवादनुष्ठेया एव; तदसम्भवश्च तत्कार्यार्थत्वात्तेषाम्; विद्याख्यकार्यायैव हि विदुषोऽग्निहोत्राद्यनुष्ठानम्; कथमिदमवगम्यते? तद्दर्शनात्; दृश्यते हि तमेतं वेदानुवचनेन ब्राह्मणा: विविदिषन्ति यज्ञेन दानेन तपसाऽनाशकेन (बृृ.6.5.22) इत्यादिनाऽग्निहोत्रादीनां विद्यासाधनत्वम्। विद्यायाश्चाप्रयाणादभ्यासाधेयातिशयाया अहरहरुत्पाद्यत्वात्तदुत्पत्त्यर्थमाश्रमकर्माप्यहरहरनुष्ठेयमेव;
अन्यथाऽऽश्रमकर्मलोपे दूषितान्त: करणस्य विद्योत्पत्तिरेव न स्यात्।।16।।
यदि अग्निहोत्रादिसाधुकृत्या: विद्योत्पत्त्यर्था:, विद्योत्पत्ते: प्राचीनं च सुकृतं यावत्सम्पातमुषित्वा (छा.5.10.5) प्राप्यान्तं कर्मण: (बृृ.6.4.6) इत्यनुभवेन विनष्टम्, भुक्तशिष्टं च प्रारब्धफलम्; सुहृदस्साधुकृत्याम् इत्यस्य को विषय:? तत्राह-
MARKER: sutram beginning
overall_sutram_no:486
sutram_text:अतोऽन्यापि ह्येकेषामुभयो:
sutram_index_string:4-1-17
486.        अतोऽन्यापि ह्येकेषामुभयो: ।। 4-1-17।।
अत: - अग्निहोत्रादिसाधुकृत्याया: विद्योत्पत्त्यर्थाया: अन्यापि विद्याधिगमात्पूर्वोत्तरयोरुभयोरपि
पुण्यकर्मणो: प्रबलकर्मप्रतिबद्धफला साधुकृत्याऽनन्ता: सम्भवत्येव;        तद्विषयमिदमेकेषां शाखिनां वचनं
तस्य पुत्रा दायमुपयन्ति सुहृदस्साधुकृत्याम् इति । विद्ययाऽश्लेषविनाशश्रुतिश्च तद्विषया ।।17।।
अनुष्ठितस्यापि कर्मण: फलप्रतिबन्धसम्भवं पूर्वोक्तं स्मारयति -
MARKER: sutram beginning
overall_sutram_no:487
sutram_text:यदेव विद्ययेति हि
sutram_index_string:4-1-18
487.        यदेव विद्ययेति हि ।। 4-1-18 ।।
यदेव विद्यया करोति..तदेव वीर्यवत्तरम् (छा.1.10) इत्युद्गीथविद्याया: क्रतुफलाप्रतिबन्धफलत्ववचनेनानुष्ठितस्यापि कर्मण: फलप्रतिबन्धस्सूच्यते हि । अतो विदुषोऽनुष्ठितप्रतिबद्धफलविषयं सुहृदस्साधुकृत्याम् इति शाट्यायनकम् ।।18।।
इति श्रीशारीरकमीमांसाभाष्ये  अग्निहोत्राद्यधिकरणम् ।।10।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये इतरक्षपणाधिकरणम्
MARKER: sutram beginning
overall_sutram_no:488
sutram_text:भोगेन त्वितरे क्षपयित्वाऽथ संपद्यते
sutram_index_string:4-1-19
488.        भोगेन त्वितरे क्षपयित्वाऽथ संपद्यते ।। 4-1-19 ।।
ययो: पुण्यपापयोरश्लेषविनाशावुक्तौ, ताभ्यामितरे आरब्धकार्ये पुण्यपापे किं विद्यायोनिशरीरावसाने,
उत तच्छरीरावसाने शरीरान्तरावसाने वेत्यनियम इति संशये तस्य तावदेव चिरं यावन्न विमोक्ष्ये (छा.6.14.2) इति तच्छरीरविमोक्षावसानत्वश्रवणात्तदवसाने-
सिद्धान्त:
इति प्राप्त उच्यते - भोगेन तु इति। तुशब्द: पक्षव्यावृत्त्यर्थ:; इतरे आरब्धकार्ये पुण्यपापे स्वारब्धफलभोगेन क्षपयित्वा तत्फलभोगसमाप्त्यनन्तरं ब्रह्म सम्पद्यते; ते च पुण्यपापे एकशरीरोपभोग्यफले चेत् - तच्छरीरावसाने सम्पद्यते; अनेकशरीरभोग्यफले चेत् - तदवसाने सम्पद्यते, भोगेनैव क्षपयितव्यत्वादारब्धफलयो: कर्मणो: । तस्य तावदेव चिरं यावन्न विमोक्ष्ये (छां.6.14.2) इति च
भोगेन  तयो:  कर्मणो:  विमोक्ष  उच्यते,  देहावधिनियमाश्रवणात्।  तदेवं  ब्रह्मविद्याया:
प्रागनुष्ठितमभुक्तफलमनारब्धफलं पुण्यपापरूपं कर्मानादिकालसंचितमनन्तं विद्यामाहात्म्यात् विनश्यति;
विद्यारम्भोत्तरकालमनुष्ठितं च न श्लिष्यति; तत्र पुण्यरूपं सर्वं विदुषस्सुहृदो गृह्णन्ति, पापं च द्विषन्त इति निरवद्यम् ।।19।।
इति श्रीशारीरकमीमांसाभाष्ये इतरक्षपणाधिकरणम्।।11।।
MARKER: adhikaranam end
इति श्रीभगवद्रामानुजविरचिते शारीरकमीमांसाभाष्ये चतुर्थस्याध्यायस्य प्रथम: पाद:।।1।।
MARKER: paadam end
MARKER: paadam beginning
MARKER: adhikaranam beginning
श्रीशारीरकमीमांसाभाष्ये वागधिकरणम्।।1।।
श्रीभगवद्रामानुजविरचिते श्रीशारीरकमीमांसाभाष्ये चतुर्थाध्याये-द्वितीय: पाद: - वागधिकरणम्।।1।।
MARKER: sutram beginning
overall_sutram_no:489
sutram_text:वाङ्मनसि दर्शनाच्छब्दाच्च
sutram_index_string:4-2-1
489.        वाङ्मनसि दर्शनाच्छब्दाच्च ।। 4-2-1 ।।
इदानीं विदुषो गतिप्रकारं चिन्तयितुमारभते । प्रथमं तावदुत्क्रान्तिश्चिन्त्यते। तत्रेदमाम्नायते
अस्य सोम्य पुरुषस्य प्रयतो वाङ्मनसि सम्पद्यते मन: प्राणे प्राणस्तेजसि तेज: परस्यां देवतायाम् (छा.6.8.6) इति। अत्र वाङ्मनसि सम्पद्यते (छा.6.8.6) इति वाचो मनसि सम्पत्तिश्रुति: किं वाग्वृत्तिमात्रविषया, उत वाग्विषयेति विशये; वृत्तिमात्रविषयेति युक्तम्। कुत:?
मनसो वाक्प्रकृतित्वाभावात्तत्र वाक्स्वरूपसम्पत्त्यसम्भवात्। वागादिवृत्तीनां मनोऽधीनत्वेन वृत्तिसम्पत्तिश्रुति: कथंचिदुपपद्यत इति।।
एवं प्राप्तेऽभिधीयते वाङ्मनसि इति । वाक्स्वरूपमेव मनसि सम्पद्यते। कुत:? दर्शनात्
-        दृश्यते हि वागिन्द्रय उपरतेऽपि मन: प्रवृत्ति:। वृत्तिमात्रसम्पत्त्यापि तदुपपद्यत इति चेत् तत्राह -
शब्दाच्चेति।        वाङ्मनसि सम्पद्यते (छा.6.8.6) इति वाक्स्वरूपसम्पत्तावेव हि शब्द:; न
वृत्तिमात्रसम्पत्तौ । न हि तदानीं वृत्त्युपरमे वागिन्द्रियं प्रमाणान्तरेणोपलभ्यते; येन वृत्तिमात्रमेव सम्पद्यत इत्युच्येत । यदुक्तं मनसो वाक्प्रकृतित्वाभावाद्वाचो मनसि सम्पत्तिर्नोपपद्यत इति; तत्,
वाङ्मनसि सम्पद्यते (छा.6.8.6) इति वचनान्मनसा वाक्संयुज्यते; नतु तत्र लीयत इति
परिहर्तव्यम् ।।1।।
MARKER: sutram beginning
overall_sutram_no:490
sutram_text:अत एव सर्वाण्यनु
sutram_index_string:4-2-2
490. अत एव सर्वाण्यनु ।। 4-2-2 ।।
यतो वाचो मनसा संयोगमात्रं सम्पत्ति:; न तु लय:; अत एव वाचमनु सर्वेषामिन्द्रियाणां
मनसि सम्पत्तिश्रुतिरुपपद्यते,  तस्मादुपशान्ततेजा अपुनर्भवमिन्द्रियैर्मनसि सम्पद्यमानै: (प्रश्न.उप.3.9)
इति श्रीशारीरकमीमांसाभाष्ये वागधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये मनोऽधिकरणम्।।2।।
MARKER: sutram beginning
overall_sutram_no:491
sutram_text:तन्मन: प्राण उत्तरात्
sutram_index_string:4-2-3
491.        तन्मन: प्राण उत्तरात् ।। 4-2-3 ।।
तत्- सर्वेन्द्रियसंयुक्तं मन: प्राणे सम्पद्यते - प्राणेन संयुज्यते; न मनोवृत्तिमात्रम्। कुत:? उत्तरात्
-        मन: प्राणे (छा.6.8.6) इति वाक्यात्।
अधिकाशङ्का तु अन्नमयं हि सोम्य मन: (छा.6.6.5) इति वचनान्मनसोऽन्नप्रकृतित्वमवगम्यते;
अन्नस्य च        ता अन्नमसृजन्त (छा.6-2-4) इत्यम्मयत्वं        सिद्धम्,        आपोमय: प्राण:
(छां.6.6.5) इति चाप्प्रकृतित्वं प्राणस्यावगम्यते, अतो मन: प्राणे सम्पद्यत इत्यत्र प्राणशब्देन
प्राणप्रकृतिभूता आपो निर्दिश्य तासु मनस्सम्पत्तिप्रतिपादने परम्परया स्वकारणे लय इति सम्पत्तिवचनमुपपन्नं
भवति - इति ।।
परिहारस्तु        अन्नमयं हि सोम्य मन:, आपोमय: प्राण: (छां.6.6.5) इति मन:
प्राणयोरन्नेनाद्भिश्चाप्यायनमुच्यते; न तत्प्रकृतित्वम्, आहङ्कारिकत्वान्मनस:, आकाशविकारत्वाच्च
प्राणस्य । प्राणशब्देनापां लक्षणा च स्यात् - इति।। 3।।
इति श्रीशारीरकमीमांसाभाष्ये मनोऽधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अध्यक्षाधिकरणम्।।3।।
MARKER: sutram beginning
overall_sutram_no:492
sutram_text:सोऽध्यक्षे तदुपगमादिभ्य:
sutram_index_string:4-2-4
492.        सोऽध्यक्षे तदुपगमादिभ्य: ।। 4-2-4 ।।
यथा        वाङ्मनसि सम्पद्यते मन: प्राणे (छा.6.8.6) इति वचनानुरोधेन मन: प्राणयोरेव
वाङ्मनसयोस्सम्पत्ति:; तथा        प्राणस्तेजसि (छा.6.6.6) इति वचनात्तेजस्येव प्राणस्सम्पद्यते -
सिद्धान्त:
इति प्राप्त उच्यते - सोऽध्यक्षे - इति। स: - प्राण:, अध्यक्षे - करणाधिपे जीवे सम्पद्यते। कुत:? तदुपगमादिभ्य: - प्राणस्य जीवोपगमस्तावच्छूयते        एवमेवेममात्मानमन्तकाले सर्वे प्राणा
अभिसमायन्ति (बृृ.6.3.38) इति; तथा जीवेन सह प्राणस्योत्क्रान्ति: श्रूयते        तमुत्क्रामन्तं
प्राणोऽनूत्क्रामति (बृृह.6.4.2) इति; प्रतिष्ठा च जीवेन सह श्रूयते        कस्मिन्नुत्क्रान्त उत्क्रान्तो
भविष्यामि कस्मिन्वा प्रतिष्ठिते प्रतिष्ठास्यामि (प्र.6.3) इति। एवं जीवेन संयुज्य तेन सह तेजस्सम्पत्तिरिह प्राणस्तेजसि (छा.6.8.6) इत्युच्यते; यथा यमुनाया: गङ्गया संयुज्य सागरगमनेऽपि यमुना सागरं गच्छति इति वचो न विरुध्यते, तद्वत् ।।4।।
इति श्रीशारीरकमीमांसाभाष्ये अध्यक्षाधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये भूताधिकरणम्।।4।।
MARKER: sutram beginning
overall_sutram_no:493
sutram_text:भूतेषु तच्छØते:
sutram_index_string:4-2-5
493.        भूतेषु तच्छØते: ।। 4-2-5।।
प्राणस्तेजसि (छा.6.8.6) इति जीवसंयुक्तस्य प्राणस्य तेजसि सम्पत्तिरुक्ता, सा सम्पत्ति: किं तेजोमात्रे, उत संहतेषु सर्वेषु भूतेष्विति विशये तेजोमात्रश्रवणात्तेजसि
सिद्धान्त:
इति प्राप्त उच्यते - भूतेषु - इति। भूतेषु- सम्पद्यते। कुत:? तच्छØते:        पृथिवीमय
आपोमय: ...... तेजोमय: (बृृ.6.4.5) इति जीवस्य सञ्चरतस्सर्वभूतमयत्वश्रुते:।।5।।
ननु तेज: प्रभृतिष्वेकैकस्मिन् क्रमेण सम्पत्तावपि        पृथिवीमय: (बृृ.6.4.5) इत्यादिका
श्रुतिरुपपद्यते, अत आह -
MARKER: sutram beginning
overall_sutram_no:494
sutram_text:नैकस्मिन् दर्शयतो हि
sutram_index_string:4-2-6
494.        नैकस्मिन् दर्शयतो हि ।। 4-2-6 ।।
नैकस्मिन्, एकैकस्य कार्याक्षमत्वात्। दर्शयतो ह्यक्षमत्वं श्रुतिस्मृती अनेन जीवेनाऽत्मनाऽनुप्रविश्य नामरूपे व्याकरवाणि तासां त्रिवृतं त्रिवृतमेकैकां करवाणि (छा.6.3.2) इति नामरूपव्याकरणयोग्यत्वाय त्रिवृत्करणमुपदिश्यते। नानावीर्या: पृथग्भूता: ततस्ते संहतिं विना। नाशक्नुवन् प्रजास्स्रष्टुमसमागम्य कृत्स्नश:। समेत्यान्योन्यसंयोगं परस्परसमाश्रया:। महदाद्या विशेषान्ता ह्यण्डमुत्पादयन्ति ते (वि.पु.1.2.52,53) इति। अत: प्राणस्तेजसि (छा.6.8.6) इति तेजश्शब्देन भूतान्तरसंसृष्टमेव तेजोऽभिधीयते। अतो भूतेष्वेव सम्पत्ति: ।।6।।
इति श्रीशारीरकमीमांसाभाष्ये भूताधिकरणम्।। 4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आसृत्युपक्रमाधिकरणम्
MARKER: sutram beginning
overall_sutram_no:495
sutram_text:समाना चासृत्युपक्रमादमृतत्वं चानुपोष्य
sutram_index_string:4-2-7
495.        समाना चासृत्युपक्रमादमृतत्वं चानुपोष्य ।। 4-2-7 ।।
इयमुत्क्रान्ति: किं विद्वदविदुषोस्समाना, उताविदुष एवेति चिन्तायाम्, अविदुष एवेति प्राप्तम्। कुत:? विदुषोऽत्रैवामृतत्ववचनादुत्क्रान्त्यभावात्। विदुषो ह्यत्रैवामृतत्वं श्राव्यते - यदा सर्वे प्रमुच्यन्ते कामा येऽस्य हृदि स्थिता:। अथ मर्त्योऽमृतो भवत्यत्र ब्रह्म समश्नुते (कठ.2.6.14) इति।।
सिद्धान्त:
एवं प्राप्तेऽभिधीयते- समानाचाऽसृत्युपक्रमात् - इति। विदुषोऽप्यासृत्युपक्रमात् उत्क्रान्तिस्समाना।
आसृत्युपक्रमात् - आगत्युपक्रमात्, नाडीप्रवेशात्प्रागित्यर्थ:। विदुषोऽपि हि नाडीविशेषेणोत्क्रम्य गति:
श्रूयते - शतं चैका च हृदयस्य नाड्यस्तासां मूर्धानमभिनिस्सृतैका। तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति (कठ.2.6.16) इति। एवं नाडीविशेषेण गतिश्रवणाद्विदुषोऽप्युत्क्रान्तिरवर्जनीया । सा च नाडीप्रवेशात्प्राग्विशेषाश्रवणात्समाना। तत्प्रवेशदशायां च विशेष: श्रूयते  तेन प्रद्योतेनैष आत्मा निष्क्रामति चक्षुषी वा मूर्ध्नो वा अन्येभ्यो वा
शरीरदेशेभ्य (बृृ.6.4.2) इति शतं चैका च हृदयस्य (कठ.2.6.16) इत्यनया श्रुत्यैकार्थ्यान्मूर्ध्नो निष्क्रमणं विद्वद्विषयम्; इतरदविद्वद्विषयम् । यदुक्तं - विदुषोऽत्रैवामृतत्वं श्राव्यते - इति; तत्रोच्यते
-        अमृतत्वं चानुपोष्य - इति। चशब्दोऽवधारणे। अनुपोष्य - शरीरेन्द्रियादिसम्बन्धमदग्ध्वैव,
यदमृतत्वम् - उत्तरपूर्वाघयोरश्लेषविनाशरूपं प्राप्यते; तदुच्यते        यदा सर्वे प्रमुच्यन्ते (कठ.2.6.14)
इत्यादिकया श्रुत्येत्यर्थ:।        अत्र ब्रह्म समश्नुते (कठ.2.3.14) इति च उपासनवेलायां यो
ब्रह्मानुभव:;        तद्विषयमित्यभिप्राय:।।7।।
MARKER: sutram beginning
overall_sutram_no:496
sutram_text:तदापीतेस्संसारव्यपदेशात्
sutram_index_string:4-2-8
496.        तदापीतेस्संसारव्यपदेशात् ।।4-2-8।।
अवश्यं च तत् - अमृतत्वमदग्धदेहसम्बन्धस्यैवेति विज्ञेयम्। कुत:?
आपीते: संसारव्यपदेशात् - अपीति: - अप्यय: - ब्रह्मप्राप्ति:। सा चार्चिरादिना मार्गेण देशविशेषं गत्वेति वक्ष्यते। आतदवस्थाप्राप्ते: संसार: - देहसम्बन्धलक्षणो हि व्यपदिश्यते - तस्य तावदेव चिरं यावन्न विमोक्ष्येऽथ सम्पत्स्ये (छा.6.14.2) इति  अश्व इव रोमाणि विधूय पापं चन्द्र
इव राहोर्मुखात्प्रमुच्य। धूत्वा शरीरमकृतं कृतात्मा ब्रह्मलोकमभिसम्भवानि इति च।। 8।।
MARKER: sutram beginning
overall_sutram_no:497
sutram_text:सूक्ष्मं प्रमाणतश्च तथोपलब्धे:
sutram_index_string:4-2-9
497.        सूक्ष्मं प्रमाणतश्च तथोपलब्धे: ।। 4-2-9 ।।
इतश्च विदुषोऽपि बन्धो नात्र दग्ध:; यतस्सूक्ष्मं शरीरमनुवर्तते । कुत इदमवगम्यते;
प्रमाणतस्तथोपलब्धे: - उपलभ्यते हि देवयानेन पथा गच्छतो विदुष: तं प्रतिब्रूयात् (कौ.1.2) सत्यं ब्रूयात् इति चन्द्रमसा संवादवचनेन शरीरसद्भाव: । अतस्सूक्ष्मशरीरमनुवर्तते। अतश्च बन्धो न दग्ध: ।।9।।
MARKER: sutram beginning
overall_sutram_no:498
sutram_text:नोपमर्देनात:
sutram_index_string:4-2-10
498.        नोपमर्देनात: ।। 4-2-10 ।।
अत:        यदा सर्वे प्रमुच्यन्ते कामा येऽस्य हृदि स्थिता:। अथ मर्त्योऽमृतो भवत्यत्र ब्रह्म समश्नुते (कठ.2.6.14) इति वचनं न बन्धोपमर्देनामृतत्वं वदति ।।10।।
MARKER: sutram beginning
overall_sutram_no:499
sutram_text:अस्यैव चोपपत्तेरूष्मा
sutram_index_string:4-2-11
499.        अस्यैव चोपपत्तेरूष्मा ।। 4-2-11 ।।
अस्य - सूक्ष्मशरीरस्य क्वचिद्विद्यमानत्वोपपत्तेर्विदुष: प्रक्रान्तमरणस्य मरणात्प्रागूष्मा, स्थूले
शरीरे क्वाचित्क उपलभ्यते । न च स्थूलस्यैव शरीरस्यायमूष्मा, अन्यत्रानुपलब्धे:। ततश्चोष्मण: क्वचिदुपलब्धिर्विदुषस्सूक्ष्मशरीरस्योत्क्रान्तिनिबन्धनेति गम्यते। तस्माद्विदुषोऽपि आसृत्युपक्रमात्समानोत्क्रान्तिरिति सुष्ठूक्तम् ।।11।।
पुनरपि विदुष उत्क्रान्तिर्न सम्भवतीत्याशङ्क्य परिह्रियते -
MARKER: sutram beginning
overall_sutram_no:500
sutram_text:प्रतिषेधादिति चेन्न शारीरात्स्पष्टो ह्येकेषाम्
sutram_index_string:4-2-12
500.        प्रतिषेधादिति चेन्न शारीरात्स्पष्टो ह्येकेषाम् ।। 4-2-12 ।।
यदुक्तं विदुषोऽप्युत्क्रांन्तिस्समानेति, तन्नोपपद्यते, विदुष उत्क्रान्तिप्रतिषेधात् ।
तथाहि स एतास्तेजोमात्रास्समभ्याददानो हृदयमेवान्वपक्रामति (बृृ.6-4-1) इत्युपक्रम्य
तेन प्रद्योतेनैष आत्मा निष्क्रामति तमुत्क्रामन्तं प्राणोऽनूत्क्रामति (बृृह.6-4-1) इत्यविदुष
उत्क्रान्तिप्रकारमभिधाय अन्यन्नवतरं कल्याणतरं रूपं कुरुते (बृृ.6-4-4) इति देहान्तरपरिग्रहं चाभिधाय प्राप्यान्तं कर्मणस्तस्य यत्किंचेह करोत्ययम् । तस्माल्लोकात्पुनरेत्यस्मै लोकाय कर्मणे
इति तु कामयमान: (बृृ.6.4.6) इत्यविद्वद्विषयं परिसमाप्य अथाकामयमानो योऽकामो निष्काम
आप्तकाम आत्मकाम: न तस्य प्राणा उत्क्रामन्ति ब्रह्मैव सन् ब्रह्माप्येति (बृृ.6.4.6) इति विदुष उत्क्रान्ति: प्रतिषिध्यते। तथा पूर्वत्र आर्तभागप्रश्नेऽपि विदुष उत्क्रान्तिप्रतिषेधो दृश्यते अप
पुनर्मृत्युं जयति (बृृ.5.2.10) इति विद्वांसं प्रस्तुत्य याज्ञवल्क्येति होवाच यत्रायं पुरुषो म्रियते
उदस्मात्प्राणा: क्रामन्त्याहो न इति पृष्ट:  नेति होवाच याज्ञवल्क्योऽत्रैव समवलीयन्ते स
उच्छ्वयत्याध्मातो मृत: शेते (बृृह.5.2.10) इति। अतो विद्वानिहैवामृतत्वं प्राप्नोतीति चेत् - तन्न,
शारीरात् - प्रत्यगात्मन: प्राणानामुत्क्रान्तिर्ह्यत्र प्रतिषिध्यते; न शरीरात् न तस्य प्राणा: उत्क्रामन्ति
(बृृह.6.4.6) इत्यत्र तच्छब्देन अथाकामयमान: (बृृह.6.4.6) इति प्रकृतश्शारीर एव परामृश्यते; नाश्रुतं शरीरम्। तस्य (बृृ.6.4.6) इति षष्ठ्या प्राणानां सम्बन्धित्वेन शारीरो निर्दिष्ट:; नतूत्त्क्रान्त्यपादानत्वेन; उत्क्रान्त्यपादानं तु शरीरमेवेति चेत् - न, अपादानापेक्षायामश्रुताच्छरीरात्सम्बन्धितया
श्रुतस्यात्मन एव सन्निहितत्वेनापादानतयापि ग्राह्यत्वात् । किञ्च प्राणानां जीवसम्बन्धितयैव प्रज्ञातानां तत्सम्बन्धकथने प्रयोजनाभावात्सम्बन्धमात्रवाचिन्या षष्ठ्या अपादानमेव विशेष इति निश्चीयते । यथा नटस्य शृणोति इति। न चात्र विवदितव्यं - स्पष्टो ह्येकेषां - माध्यन्दिनानामाम्नाये शारीरो जीव एवापादानमिति  योऽकामो निष्काम आप्तकामो आत्मकाम न तस्मात्प्राणा उत्क्रामन्ति
(बृ.6.4.6) इति। शारीरात्प्राणानामुत्क्रान्तिप्रसङ्गाभावात्तन्निषेधो नोपपद्यत इति चेत् - न,        तस्य तावदेव चिरम् (छा.6.14.2) इति विदुषश्शरीरवियोगकाले ब्रह्मसम्पत्तिवचनेन प्राणानामपि तस्मिन्काले
शारीराद्विदुषो वियोग: प्रसज्यते; ततश्च देवयानेन पथा ब्रह्मसम्पत्तिर्नोपपद्यत इति । न तस्य प्राणा
उत्क्रामन्ति (बृृ.6.4.6) देवयानेन पथा ब्रह्मप्राप्ते: प्राग्जीवाद्विदुषोऽपि प्राणा न विश्लिष्यन्तीत्युच्यते।
आर्तभागप्रश्नोऽपि यदा विद्वद्विषय:; तदा अयमेव परिहार: । स त्वविद्वद्विषय:, तत्र
प्रश्नप्रतिवचनयो: ब्रह्मविद्याप्रसङ्गादर्शनात्; तत्र हि ग्रहातिग्रहरूपेणेन्द्रियेन्द्रियार्थस्वभाव:, अपामग्न्यन्नत्वं, म्रियमाणस्य जीवस्य प्राणापरित्याग:, मृतस्य नामवाच्यकीर्त्यनुवृत्ति:, तस्य च पुण्यपापानुगुण- गतिप्राप्तिरित्येतेऽर्था: प्रश्नपूर्वकं प्रत्युक्ता:। तत्र च अप पुनर्मृत्युं जयति (बृृह.5.2.10) इति
अपामग्न्यन्नत्वज्ञानादग्निजय एव मृत्युजय उच्यते । अतो नात्र विदुष: प्रसङ्ग:।        अविदुषस्तु
प्राणानुत्क्रान्तिवचनं - स्थूलदेहवत्प्राणा न मुञ्चन्ति,        अपि तु भूतसूक्ष्मवज्जीवं परिष्वज्य गच्छन्ति
-        इति प्रतिपादयतीति निरवद्यम् ।।12।।
MARKER: sutram beginning
overall_sutram_no:501
sutram_text:स्मर्यते च
sutram_index_string:4-2-13
501.        स्मर्यते च ।। 4-2-13 ।।
स्मर्यते च विदुषोऽपि मूर्धन्यनाड्योत्क्रान्ति: ऊर्ध्वमेक: स्थितस्तेषां यो भित्त्वा सूर्यमण्डलम्।
ब्रह्मलोकमतिक्रम्य तेन याति परां गतिम् (याज्ञ.स्मृ.3.167) इति ।।13।।
इति श्रीशारीरकमीमांसाभाष्ये आसृत्युपक्रमाधिकरणम्।।5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये परसम्पत्त्यधिकरणम् ।।6।।
MARKER: sutram beginning
overall_sutram_no:502
sutram_text:तानि परे तथाह्याह
sutram_index_string:4-2-14
502.        तानि परे तथाह्याह ।। 4-2-14 ।।
सकरणग्राम: सप्राण: करणाध्यक्ष: प्रत्यगात्मा उत्क्रान्तिवेलायां तेज: प्रभृतिभूतसूक्ष्मेषु सम्पद्यत
इत्युक्तम्; सैषा सम्पत्तिर्विदुषो न विद्यत इत्याशङ्क्य परिहृतम्; तानि पुनर्जीवपरिष्वक्तानि भूतसूक्ष्माणि किं यथाकर्म यथाविद्यं च स्वकार्याय गच्छन्ति, उत परमात्मनि सम्पद्यन्त इति विशये मध्ये
परमात्मसम्पत्तौ सुखदु:खोपभोगरूपकार्यदर्शनात्, तदुपभोगानुगुण्येन यथाकर्म यथाविद्यं च गच्छन्ति ।
सिद्धान्त:
इति प्राप्ते उच्यते - तानि परे - इति । तानि परस्मिन्नात्मनि सम्पद्यन्ते; कुत:? तथाह्याह
श्रुति: - तेज: परस्यां देवतायाम् (छा.6-8-6) इति । यथाह - श्रुतिस्तदनुगुणं कार्यं कल्प्यमित्यर्थ:
। सुषुप्तिप्रलययोर्यथा परमात्मसम्पत्त्या सुखदु:खोपभोगायासविश्रम:; तद्वदिहापि।।14।।
इति श्रीशारीरकमीमांसाभाष्ये परसम्पत्त्यधिकरणम्।।6।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये        अविभागाधिकरणम्।।7।।
MARKER: sutram beginning
overall_sutram_no:503
sutram_text:अविभागो वचनात्
sutram_index_string:4-2-15
503.        अविभागो वचनात् ।। 4-2-15 ।।
सेयं परमात्मनि सम्पत्ति: कि प्राकृतलयवत्कारणापत्तिरूपा, उत वाङ्मनसि (छा.6.8.6)
इत्यादिवदविभागरूपेति चिन्तायां - परमात्मनस्सर्वेषां योनिभूतत्वात्कारणापत्तिरूपा
सिद्धान्त:
इति प्राप्ते उच्यते - अविभाग: - इति। अपृथग्भाव: पृथग्व्यवहारानर्हसंसर्ग इत्यर्थ:। कुत:?
वचनात् । तेज: परस्यां देवतायाम् (छा.6.8.6) इत्यत्रापि        वाङ्मनसि सम्पद्यते (छां.6.8.6)
इत्यतस्सम्पद्यत इति वचनस्यानुषङ्गात्, तस्य च संसर्गविशेषवाचित्वात्, अनुषक्तस्याभिधानवैरूप्ये
प्रमाणाभावात्। उत्क्रान्तिवेलयां कारणापत्तिप्रयोजनाभावात् पुनस्तत्राव्यक्तादिसृष्ट्यवचनाच्च ।।15।।
इति श्रीशारीरकमीमांसाभाष्ये        अविभागाधिकरणम्।। 7।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये तदोकोधिकरणम्।।8।।
504.        तदोकोऽग्रज्वलनं तत्प्रकाशितद्वारो विद्यासामर्थ्यात्तच्छेषगत्यनुस्मृतियोगाच्च
हार्दानुगृहीतश्शताधिकया ।। 4-2-16 ।।
एवं गत्युपक्रमावधि विद्वदविदुषोस्समानाकार उत्क्रान्तिप्रकार उक्त:; इदानीं विदुषो विशेष
उच्यते। तत्रेदमाम्नायते -        शतं चैका च हृदयस्य नाड्यस्तासां मूर्धानमभिनिस्सृतैका । तयोर्ध्वमायन्नमृतत्वमेति विष्वङ्डन्या उत्क्रमणे        भवन्ति (कठ.2.6.16) इति । अनया नाडीनां
शताधिकया मूर्धन्य नाड्यैव विदुषो गमनम्, अन्याभिरेव चाविदुषो गमनमित्ययं नियम उपपद्यते, नेति संशय:। किं युक्तम्? नियमो नोपपद्यत इति । कुत:? नाडीनां भूयस्त्वादतिसूक्ष्मत्वाच्च दुर्विवेचतया
पुरुषेणोपादातुमशक्यत्वात्। तयोर्ध्वमायन्नमृतत्वमेति विष्वङ्डन्या उत्क्रमणे भवन्ति (कठ.2.6.16)
इति यादृच्छिकीमुत्क्रान्तिमनुवदतीति युक्तमिति ।।
सिद्धान्त:
एवं प्राप्ते प्रचक्ष्महे शताधिकया - इति। विद्वान् शताधिकया मूर्धन्ययैव नाड्योत्क्रामति। न चास्या:        विदुषो दुर्विवेचत्वम्;        विद्वान् हि,        परमपुरुषाराधनभूतात्यर्थप्रियविद्यासामर्थ्याद्विद्याशेष-
भूततयाऽऽत्मनोऽत्यर्थप्रियगत्यनुस्मरणयोगाच्च प्रसन्नेन हार्देन परमपुरुषेणानुगृहीतो भवति; ततश्च
तदोक: - तस्य जीवस्य स्थानं हृदयम्, अग्रज्वलनं भवति अग्रे ज्वलनं प्रकाशनं यस्य, तदिदमग्रज्वलनम्। परमपुरुषप्रसादात्प्रकाशितद्वारो विद्वान् तां नाडीं विजानातीति तया विदुषो गतिरुपपद्यते ।।16।।
इति श्रीशारीरकमीमांसाभाष्ये तदोकोऽधिकरणम्।।8।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये रश्म्यनुसाराधिकरणम् ।।9।।
MARKER: sutram beginning
overall_sutram_no:505
sutram_text:रश्म्यनुसारी
sutram_index_string:4-2-17
505.        रश्म्यनुसारी ।। 4-2-17 ।।
विदुषो हृदयात् शताधिकया मूर्धन्यनाड्या निर्गतस्यादित्यरश्मीननुसृत्यादित्यमण्डलगति: श्रूयते -
अथ यत्रैतदस्माच्छरीरदुत्क्रामत्यथैतैरेव रश्मिभिरूर्ध्वमाक्रमते (छा.8.6.5) इति। तत्र रश्म्यनुसारेणैवेत्ययं गतिनियमस्सम्भवति, नेति चिन्तायां - निशामृतस्य विदुषो रश्म्यनुसारासम्भवादनियम: । वचनन्तु
पक्षप्राप्तविषयम् -
सिद्धान्त:
इति प्राप्ते उच्यते - रश्म्यनुसारी - इति। रश्म्यनुसार्येव विद्वानूर्ध्वं गच्छति; कुत:?
अथैतैरेव रश्मिभि: (छां.8.6.5) इत्यवधारणात्; पाक्षिकत्वे ह्येवकारोऽनर्थकस्स्यात् । यदुक्तं निशि
मृतस्य रश्म्यसम्भवाद्रश्मीननुसृत्य गमनं नोपपद्यत इति; तन्न, निश्यपि सूर्यरश्म्यनुसारस्सम्भवति;
लक्ष्यते हि निश्यपि निदाघसमये ऊष्मोपलब्ध्या रश्मिसद्भाव:; हेमन्तादौ तु हिमाभिभवाद्दुर्दिन
इवोष्मानुपलम्भ:; श्रूयते च नाडीरश्मीनां सर्वदाऽन्योन्यान्वय: - तद्यथा महापथ आतत उभौ ग्रामौ गच्छतीमं चामुं च, एवमेवैत आदित्यस्य रश्मय उभौ लोकौ गच्छन्तीमं चामुं च ।
अमुष्मादादित्यात्प्रतायन्ते ता: आसु नाडीषु सृप्ता: आभ्यो नाडीभ्य: प्रतायन्ते तेऽमुष्मिन्नादित्ये सृप्ता: इति । तस्मान्निश्यपि रश्मिसम्भवान्निशि मृतानामपि विदुषां रश्म्यनुसारेणैव ब्रह्मप्राप्तिरस्त्येव।।17।।
इति श्रीशारीरकमीमांसाभाष्ये रश्म्यनुसाराधिकरणम्।।9।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये निशाधिकरणम्।।10।।
MARKER: sutram beginning
overall_sutram_no:506
sutram_text:निशि नेति चेन्न सम्बन्धस्य यावद्देहभावित्वाद्दर्शयति च
sutram_index_string:4-2-18
506.        निशि नेति चेन्न सम्बन्धस्य यावद्देहभावित्वाद्दर्शयति च ।। 4-2-18 ।।
इदमिदानीं चिन्त्यते - विदुषो निशि मृतस्य ब्रह्मप्राप्तिरस्ति, नेति। यद्यपि निशायां सूर्यरश्मिसम्भवाद्रश्म्यनुसारेण        गतिर्निशायामपि        सम्भवति;        तथापि        निशामरणस्य        शास्त्रेषु
गर्हितत्वात्परमपुरुषार्थलक्षणब्रह्मप्राप्तिर्निशामृतस्य न सम्भवति । शास्त्रेषु दिवामरणं प्रशस्तम्, विपरीतं निशामरणं दिवा च शुक्लपक्षश्च उत्तरायणमेव च। मुमूर्षतां प्रशस्तानि विपरीतं तु गर्हितम्
इति। दिवामरणनिशामरणयो: प्रशस्तत्वविपरीतत्वे चोत्तमाधमगतिहेतुत्वेन स्याताम्। अतो निशामरणमधोगतिहेतुत्वान्न ब्रह्मप्राप्तिहेतुरिति चेत् - तन्न, विदुष: कर्मसम्बन्धस्य यावद्देहभावित्वात् । एतदुक्तं भवति - अनारब्धकार्याणामधोगतिहेतुभूतानां कर्मणां विद्यासम्बन्धेनैव विनाशादुत्तरेषां चाश्लेषात्प्रारब्धकार्यस्य च चरमदेहावधित्वाद्बन्धहेत्वभावाद्विदुषो निशामृतस्यापि ब्रह्मप्राप्तिस्सिद्धैव । दर्शयति च श्रुति: तस्य तावदेव चिरं यावन्न विमोक्ष्ये अथ सम्पत्स्ये (छां.6.14.2) इति दिवा च शुक्लपक्षश्च इत्यादिवचनमविद्वद्विषयम् ।।18।।
इति श्रीशारीरकमीमांसाभाष्ये निशाधिकरणम्।।10।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये दक्षिणायनाधिकरणम्।।11।।
MARKER: sutram beginning
overall_sutram_no:507
sutram_text:अतश्चायनेऽपि दिक्षणे
sutram_index_string:4-2-19
507.        अतश्चायनेऽपि दिक्षणे ।। 4-2-19 ।।
निशि मृतस्यापि विदुषो ब्रह्मप्राप्तौ यो हेतुरुक्त:, तत एव हेतोर्दक्षिणेऽप्ययने मृतस्य
ब्रह्मप्राप्तिस्सिद्धा ।।
अधिकाशङ्का तु अथ यो दक्षिणे प्रमीयते पितृणामेव महिमानं गत्वा चन्द्रमसस्सायुज्यं गच्छति (तै.ना.52.) इति दक्षिणायने मृतस्य चन्द्रप्राप्तिश्रवणात् चन्द्रं प्राप्तानां च तेषां यदा तत्पर्यवैति, अथैतमेवाध्वानं पुनर्निवर्तन्ते (छा.5.10.5) इति पुनरावृत्तिश्रवणात्, भीष्मादीनां च
ब्रह्मविद्यानिष्ठानामुत्तरायणप्रतीक्षादर्शनाद्दक्षिणायने मृतस्य ब्रह्मप्राप्तिर्न सम्भवति - इति।
परिहारस्तु - अविदुषां पितृयाणेन पथा चन्द्रं प्राप्तानामेव पुनरावृत्ति:, विदुषस्तु चन्द्रं
प्राप्तस्यापि तस्माद्ब्रह्मणो महिमानमाप्नोति (तै.ना.52) इति वाक्यशेषात्तस्य दक्षिणायनमृतस्य चन्द्रप्राप्ति: ब्रह्म प्रपित्सतो विश्रमहेतुमात्रमिति गम्यते; वाक्यशेषाभावेऽपि पूर्वोक्तादेव बन्धहेत्वभावात् विदुषश्चन्द्रं प्राप्तस्यापि ब्रह्मप्राप्तिरनिवार्या। भीष्मादीनां योगप्रभावात् स्वच्छन्दमरणानां धर्मप्रवर्तनायोत्तरायणप्राशस्त्यप्रदर्शनार्थ: तथाविधाचार:।।
ननु च विदुषो मुमूर्षून् प्रति पुनरावृत्तिहेतुत्वेन कालविशेषविधिर्दृश्यते यत्र काले त्वनावृत्तिमावृतिं्त चैव योगिन:। प्रयाता यान्ति तं कालं वक्ष्यामि भरतर्षभ।  अग्निर्ज्योतिरहश्शुक्ल: षण्मासा
उत्तरायणम् । तत्र प्रयाता गच्छन्ति ब्रह्म ब्रह्मविदो जना:।। धूमो रात्रिस्तथा कृष्ण: षण्मासा
दक्षिणायनम्। तत्र चान्द्रमसं ज्योतिर्योगी प्राप्य निवर्तते। शुक्ल कृष्णे गती ह्येते जगतश्शाश्वते
मते। एकया यात्यनावृत्तिमन्ययाऽवर्तते पुन: (भ.गी.8.13,24,25,26) इति; तत्राह -
य्508. ाोगिन: प्रति स्र्म्येते स्मार्ते चैते ।। 4-2-20 ।।
नात्र मुमूर्षून् प्रति मरणकालविशेषोपादानं स्मर्यते; अपि तु योगिन: - योगनिष्ठान् प्रति स्मार्ते स्मृतिविषयभूते - स्मर्तव्ये देवयानिपतृयाणाख्ये गती स्मर्येते योगाङ्गतयाऽनुदिनं स्मर्तुम्। तथा ह्युपसंहार:। नैते सृती पार्थ जानन्योगी मुह्यति कश्चन। तस्मात्सर्वेषु कालेषु योगमुक्तो भवार्जुन (भ.गी.8.27) इति । अग्निर्ज्योति: (भ.गी.8-23) धूमो रात्रि: (भ.गी.8.24) इति कालशब्द:
कालाभिमानिदेवतातिवाहिकपर:, अग्न्यादे: कालत्वासम्भवात्। अत: तेऽर्चिषमभिसम्भवन्ति (बृृ.8.2.25)
इति विहितदेवयानानुस्मृतिरत्र विद्यानिष्ठान् प्रति विधीयते, न मुमूर्षून् प्रति मरणकालविशेष:।।20।।
इति श्रीशारीरकमीमांसाभाष्ये दक्षिणायनाधिकरणम्।।11।।
MARKER: adhikaranam end
इति श्रीभगवद्रानुजविरिचते श्रीशारीरकमीमांसाभाष्ये चतुर्थस्याध्यायस्य द्वितीय:पाद:।।2।।
MARKER: adhikaranam beginning
श्रीशारीरकमीमांसाभाष्ये अर्चिराद्यधिकरणम् ।।1।
श्रीभगवद्रामानुजविरचिते श्रीशारीरकमीमांसाभाष्ये चतुर्थाध्याये-तृतीय: पाद: अर्चिराद्यधिकरणम् ।।1।।
MARKER: sutram beginning
overall_sutram_no:509
sutram_text:अर्चिरादिना तत्प्रथिते:
sutram_index_string:4-3-1
509.        अर्चिरादिना तत्प्रथिते: ।। 4-3-1 ।।
विदुष उत्क्रान्तस्य नाडीविशेषेण हार्दानुग्रहाद्गत्युपक्रम उक्त: । तस्य गच्छतो मार्ग इदानीं निर्णीयते। तत्र श्रुतिषु मार्गप्रकारा: बहुधा आम्नायन्ते; छान्दोग्ये तावत् यथा पुष्करपलाश आपो न श्लिष्यन्ते एवमेवंविदि पापं कर्म न श्लिष्यते (छा.4.14.3) इत्युपक्रम्य ब्रह्मविद्यामुपदिश्याम्नायते
अथ यदुचैवास्मिन् शव्यं कुर्वन्ति यदु च न  अर्चिषमेवाभिसम्भवन्ति  अर्चिषोऽहरह्न
आपूर्यमाणपक्षमापूर्यमाणपक्षाद्यान् षडुदङ्ङेति मासांस्तान् मासेभ्य: संवत्सरं संवत्सरादादित्यमादित्याच्चन्द्रमसं चन्द्रमसो विद्युतं तत्पुरुषोऽमानव:। स एनान् ब्रह्म गमयत्येष देवपथो ब्रह्म पथ: एतेन प्रतिप्रद्यमाना इमं मानवमावर्तं नावर्तन्ते (छा.4.15.5,6) इति । तथाऽत्रैवाष्टमे अथैतैरेव रश्मिभिरूर्ध्वमाक्रमते (छा.8.6.5) इति । कौषीतकिनश्च देवयानमार्गमन्यथाऽधीयते  स एतं देवयानं पन्थानमापद्याग्निलोकमागच्छति स वायुलोकं स
वरुणलोकं स आदित्यलोकं स इन्द्रलोकं स प्रजापतिलोकं स ब्रह्मलोकम् (कोषी.1.3) इति । तथा बृृहदारण्यके - य एवमेतद्विदुर्येचेमेऽरण्ये श्रद्धां सत्यमुपासते तेऽर्चिषमभिसम्भवन्ति अर्चिषोऽहरह्न
आपूर्यमाणपक्षमापूर्यमाणपक्षाद्यान् षण्मासानुदङ्ङादित्य एति मासेभ्यो देवलोकं देवलोकादादित्यमादित्याद्वैद्युतं वैद्युतात्पुरुषोऽमानवस्स एत्य ब्रह्मलोकान् गमयति (बृृह.6.8.25)
इति । तत्रैव पुनरन्यथा यदा वै पुरुषोऽस्माल्लोकांत्प्रैति स वायुमागच्छति तस्मै स तत्र विजिहीते यथा रथचक्रस्य खम् तेन स ऊर्ध्वमाक्रमते स आदित्यमागच्छति तस्मै स तत्र विजिहीते यथा आडम्बरस्य खम् तेन स ऊर्ध्वमाक्रमते स चन्द्रमसमागच्छति तस्मै स तत्र विजिहीते यथा दुन्दुभे: खम् (बृृ.7.10.1) इत्यादि । तत्र संशय: - किमर्चिरादिरेक एव मार्ग:
आभिश्श्रुतिभि: प्रतिपाद्यत इति, तेनैव ब्रह्म गच्छति विद्वान् उत तस्मादन्येऽन्यत्र मार्गा इति, तैर्वाऽनेन वेत्यनियम: - इति। किं युक्तम्?  अनियम इति। कुत:? अनेकरूपत्वान्नैरपेक्ष्याच्चैति।।
सिद्धान्त:
एवं प्राप्तेऽभिधीयते - अर्चिरादिना - इति।  अर्चिरादिरेक एव मार्गस्सर्वत्र प्रतिपाद्यते।
अतोऽर्चिरादिनैव गच्छति । कुत:? तत्प्रथिते: - तस्यैव सर्वत्र प्रथिते:। प्रथिति: - प्रसिद्धि:, तस्यैव सर्वत्र प्रत्यभिज्ञानादित्यर्थ: । प्रत्यभिज्ञानात्स एव मार्गस्सर्वत्र न्यूनाधिकभावेन प्रतिपाद्यत इति विद्यागुणोपसंहारवदन्यत्रोक्तानामन्यत्रोपसंहार: क्रियते । छान्दोग्ये तावदुपकोसलविद्यायां पञ्चाग्निविद्यायां चैकरूप एवाम्नायते; वाजसनेयके च पञ्चाग्निविद्यायां तथैवार्चिरादि: अल्पान्तर आम्नायते;
अतस्तत्रापि स एवेति प्रतीयते । अन्यत्रापि सर्वत्राग्न्यादित्यादय: प्रत्यभिज्ञायन्ते ।।1।।
इति श्रीशारीरकमीमांसाभाष्ये अर्चिराद्यधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये वाय्वधिकरणम्।।2।।
MARKER: sutram beginning
overall_sutram_no:510
sutram_text:वायुमब्दादविशेषविशेषाभ्याम्
sutram_index_string:4-3-2
510.        वायुमब्दादविशेषविशेषाभ्याम् ।।4-3-2।।
अर्चिरादिनैव गच्छन्ति विद्वांस इत्युक्तम्; तत्रार्चिरादिके मार्गे छन्दोगा: मासादित्ययोरन्तराले संवत्सरमधीयते, मासेभ्य: संवत्सरं संवत्सरादादित्यम् (छा.4.15.5) इति। वाजसनेयिनस्तु तयोरेवान्तराले देवलोकं  मासेभ्यो देवलोकं देवलोकादादित्यम् (बृृ.8.2.15) इति। उभयत्रापि
मार्गस्यैकत्वादुभावुभयत्रोपसंहार्यौ। तत्र मासादूर्ध्वमभिहितयोस्संवत्सरदेवलोकयो: पञ्चम्याऽभिहितस्य
श्रौतक्रमस्य तुल्यत्वेऽपि अर्चिषोऽहरह्न आपूर्यमाणपक्षमापूर्यमाणपक्षाद्यान् षडुदङ्ङेतिमासांस्तान्
(छां.4.15.5) इत्यधिककालानां न्यूनकालेभ्य उत्तरोत्तरत्वेन निवेशदर्शनात्संवत्सरस्यैव मासादनन्तरं
बुद्धौ विपरिवृत्ते: संवत्सर एव मासादूर्ध्वं निवेशयितव्य इति तत ऊर्ध्वं देवलोक इति निश्चीयते ।
अन्यत्र वाजसनेयिन:        यदा वै पुरुषोऽस्माल्लोकात्प्रैति स वायुमागच्छति तस्मै स तत्र विजिहीते
यथा रथचक्रस्य खं तेन स ऊर्ध्वमाक्रमते स आदित्यमागच्छति (बृृ.7.10.1) इत्यादित्यात्पूर्वं
वायुमधीयते। कौषीतकिनस्तु        स एतं देवयानं पन्थानमापद्याग्निलोकमागच्छति स वायुलोकम्
(कौ.1.3) इत्यग्निलोकशब्दनिर्दिष्टादर्चिष: परं वायुमधीयते । तत्र कौषीतकिनां पाठक्रमेणार्चिष:
परत्वेन प्राप्तस्य वायोर्वाजसनेयिनां        तेन स ऊर्ध्वमाक्रमते स आदित्यमागच्छति (बृृ.7.10.1)
इत्यूर्ध्वशब्दनिर्दिष्टश्रौतक्रमेण पाठक्रमाद्बलीयसा आदित्यात्पूर्वं प्रवेशो निश्चीयते । अत आदित्यात्पूर्वं संवत्सरादूर्ध्वं देवलोको वायुश्च प्राप्तौ। तत्रेदं चिन्त्यते - किं देवलोको वायुश्चार्थान्तरभूतौ यथेष्टक्रमेण विद्वानभिगच्छेत्, उतानर्थान्तरत्वेन संवत्सरादूर्ध्वं देवलोकं सन्तं वायुमभिगच्छेत् इति । किं युक्तम्? भिन्नार्थत्वम्, प्रसिद्धे:। भिन्नार्थत्वे चोर्ध्वशब्देन पञ्चम्या चोभयोस्संवत्सरादित्यान्तराले
श्रुतिक्रमेण प्राप्तत्वात्, विशेषाभावाच्च यथेष्टम् -
सिद्धान्त:
इति प्राप्ते उच्यते - वायुमब्दात् - इति । वायुं संवत्सरादूर्ध्वमभिगच्छेत्। कुत:?
अविशेषविशेषाभ्यां वायोरेव निर्दिष्टत्वात् । देवलोकशब्दो हि अविशेषेण - सामान्येन देवानां लोक
इत्यनेन रूपेण वायुमभिधत्ते । स वायुमागच्छति तस्मै स तत्र (बृृ.7.10.1) इति वायुशब्दो विशेषेण वायुमभिधत्ते । अतो देवलोकवायुशब्दाभ्याम् अविशेषविशेषाभ्यां वायुरेवाभिधीयत इति संवत्सरादूर्ध्वं वायुमेवाभिगच्छेत् । कौषीतकिनां वायुलोकशब्दश्चाग्निलोकशब्दवत् वायुश्चासौ लोकश्चेति
व्युत्पत्त्या वायुमेवाभिधत्ते । वायुश्च देवानामावासभूत इत्यन्यत्र श्रूयते योऽयं पवत एष देवानां गृहा: इति ।।2।।
इति श्रीशारीरकमीमांसाभाष्ये वाय्वधिकरणम्।। 2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये वरुणाधिकरणम्।।3।।
MARKER: sutram beginning
overall_sutram_no:511
sutram_text:तटितोऽधि वरुणस्सम्बन्धात्
sutram_index_string:4-3-3
511.        तटितोऽधि वरुणस्सम्बन्धात् ।। 4-3-3 ।।
कौषीतकिनां,        स एतं देवयानं पन्थानमापद्याग्निलोकमागच्छति स वायुलोकं स
वरुणलोकं स आदित्यलोकं स इन्द्रलोकं स प्रजापतिलोकं स ब्रह्मलोकम् (कौषी.1.3)
इत्यत्राग्निलोकशब्दस्यार्चि: पर्यायत्वेन प्राथम्यमविगीतम् । वायोश्च संवत्सरादूर्ध्वं निवेश उक्त: ।
आदित्यस्याप्यत्र        प्राप्तपाठक्रमबाधेन        देवलोकादादित्यमादित्याद्वैद्युतम्        (बृ.8.2.15)        इति
वाजसनेयकोक्तश्रुतिक्रमाद्देवलोक-शब्दाभिहिताद्वायोरुपरि निवेशस्सिद्ध:। इदानीं वरुणेन्द्रादिषु चिन्ता।
किमेते वरुणादयो यथापाठं वायोरूर्ध्वं निवेशयितव्या:, आहोस्विद्वैद्युतोऽधीति विशये, अर्चि: प्रभृतिषु सर्वेषु अर्चिषोऽह: (छा.4.15.5) इत्यादिश्रुतिक्रमोपरोधाद्विद्युत: परस्ताच्च तत्पुरुषोऽमानवस्स एनान् ब्रह्म गमयति (छा.4.15.5) इति विद्युत्पुरुषस्य ब्रह्मगमियतृत्वश्रवणाच्च सर्वत्रावकाशाभावेनाप्राप्तौ च उपदेशावैयर्थ्यायावश्यं कस्यचिद्बाध्यत्वे पाठक्रमानुरोधेन वायोरनन्तरं वरुणो निवेशयितव्य:।
वाय्वादित्ययो: क्रमस्य बाधितत्वेनेन्द्रप्रजापती  अपि ह्यत्रैव निवेशयितव्यौ -
सिद्धान्त:
इति प्राप्त उच्यते - तटितोऽधि वरुण: इति । वरुणस्तावद्विद्युत उपरिष्टान्निवेशयितव्य:। कुत:? सम्बन्धात् - मेघोदरवर्तित्वाद्विद्युतो वरुणेन सम्बन्धो लोकवेदयो: प्रसिद्ध:। एतदुक्तं भवति
- वरुणादीनामुपदेशावैयर्थ्याय क्वचिन्निवेशयितव्यत्वे सति पाठक्रमादर्थक्रमस्य बलीयस्त्वाद्विद्युतोऽधि
वरुणो        निवेशयितव्य:;        ततश्चामानवस्य        गमयितृत्वं        व्यवधानसहमित्यवगम्यते।        तस्य        च
व्यवघानसहत्वादिन्द्रादेश्चोपदिष्टस्यावश्यनिवेशयितव्यस्य वरुणादुपर्युपदिष्टत्वादागन्तूनामन्ते निवेशयितव्यत्वाच्च
वरुणादुपरीन्द्रादि: निवेशयितव्य इति ।।3।।
इति श्रीशारीरकमीमांसाभाष्ये वरुणाधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये आतिवाहिकाधिकरणम्
MARKER: sutram beginning
overall_sutram_no:512
sutram_text:आतिवाहिकास्तल्लिङ्गात्
sutram_index_string:4-3-4
512.        आतिवाहिकास्तल्लिङ्गात् ।। 4-3-4 ।।
इदमिदानीं चिन्त्यते - किमर्चिरादयो मार्गचिह्नभूता:, उत भोगभूमय:, अथवा विदुषां ब्रह्म
प्रेप्सतामतिवोढार: इति किं तावद्युक्तम्? मार्गचिह्नभूता इति । कुत:? उपदेशस्य तथाविधत्वात्; दृश्यते हि लोके ग्रामादीन् प्रति गन्तॄणामेवंविधो देशिकैरुपदेश: - इतो निष्क्रम्यामुकं वृक्षममुकां नदीममुकं च पर्वतपार्श्वं गत्वाऽमुकं ग्रामं गच्छ इति । अथवा भोगभूमय एतास्स्यु:, कालविशेषतया
प्रसिद्धानामहरादीनां मार्गचिह्नत्वानुपपत्तेरन्यस्य च मार्गचिह्नभूतस्यैतेषामनभिधायकत्वात् । भोगभूमित्वं च  एत एव लोका यदहोरात्राण्यर्धमासा मासा ऋतवस्सवंत्सरा: (तै.ना.80) इत्यहरादीनां
लोकत्ववचनादुपपद्यते । अत एव च कौषीतकिन:  अग्निलोकमागच्छति (कौषी.1.3) इत्यादिना
लोकशब्दानुविधानेनार्चिरादीन् पठन्तीति ।।
सिद्धान्त:
एवं प्राप्ते ब्रूम:        आतिवाहिका: - इति। विदुषामतिवाहे परमपुरुषेण नियुक्ता: आतिवाहिका: देवताविशेषा एतेऽर्चिरादय:। कुत:? तल्लिङ्गात्-        अतिवहनलिङ्गात् ।        अतिवहनं हि गन्तॄणां
गमयितृत्वम् । गमयितृत्वं च        तत्पुरुषोऽमानव: स एनान् ब्रह्म गमयति (छा.4.15.5,6)
इत्युपसंहारे श्रूयमाणं पूर्वेषामप्यविशेषश्रुतानां स एव सम्बन्ध इति गमयति । वदन्ति चार्चिरादय:
शब्दा:        अर्चिराद्यात्मभूतानभिमानिदेवताविशेषान् ।        तं पृथिव्यब्रवीत् (यजु.5.5.2) इतिवत्।।4।।
यद्येवं        तत्पुरुषोऽमानवस्स एतान् ब्रह्म गमयति (छां.4.15.5) इति वैद्युतस्यैव पुरुषस्य
ब्रह्मगमयितृत्वश्रुतेर्विद्युत: परेषां वरुणादीनां कथमातिवाहिकत्वेनान्वय इत्यत्राह -
MARKER: sutram beginning
overall_sutram_no:513
sutram_text:वैद्युतेनैव ततस्तच्छØते:
sutram_index_string:4-3-5
513.        वैद्युतेनैव ततस्तच्छØते: ।। 4-3-5 ।।
तत: विद्युत उपरि, वैद्युतेन - अमानवेनैवातिवाहिकेन विदुषामाब्रह्मप्राप्तेर्गमनम्। कुत:? तच्छØते: स एनान् ब्रह्म गमयति (छा.4.15.5) इति तस्यैव गमयितृत्वश्रुते:। वरुणादयस्त्वनुग्राहका
इति तेषामप्यातिवाहिकत्वेनान्वयो विद्यत एव।। 5।।
इति श्रीशारीरकमीमांसाभाष्ये आतिवाहिकाधिकरणम्।।5।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये कार्याधिकरणम्।।6।।
MARKER: sutram beginning
overall_sutram_no:514
sutram_text:कार्यं बादरिरस्य गत्युपपत्ते:
sutram_index_string:4-3-6
514.        कार्यं बादरिरस्य गत्युपपत्ते: ।। 4-3-6 ।।
अर्चिरादिनैव गच्छति विद्वान्; अर्चिरादिरमानवान्तश्च गण आतिवाहिको विद्वांसं ब्रह्म गमयतीत्युक्तम्।
इदमिदानीं चिन्त्यते । किमयमर्चिरादिको गण: कार्यं हिरण्यगर्भमुपासीनान्नयति, उत परमेव ब्रह्मोपासीनान्,
अथ परं ब्रह्मोपासीनान् प्रत्यगात्मानं ब्रह्मात्मकतयोपासीनांश्च - इति विशये - कार्यमुपासीनानेव गमयतीति बादरिराचार्यो मन्यते। कुत:? अस्य - हिरण्यगर्भमुपासीनस्यैव गत्युपपत्ते:; न हि परिपूर्णं सर्वज्ञं सर्वगतं सर्वात्मभूतं परं ब्रह्मोपासीनस्य तत्प्राप्तये देशान्तरगतिरुपपद्यते, प्राप्तत्वादेव; नित्यप्राप्तपरब्रह्मविषयाविद्यानिवृत्तिमात्रमेव हि परविद्याकार्यम्। कार्यं तु हिरण्यगर्भरूपं ब्रह्मोपासीनस्य
परिच्छिन्नदेशवर्तिप्राप्यप्राप्त्यर्थं गमनमुपपद्यते। अतोऽर्चिरादिरातिवाहिकगणस्तमेव नयति ।।6।।
MARKER: sutram beginning
overall_sutram_no:515
sutram_text:विशेषितत्वाच्च
sutram_index_string:4-3-7
515.        विशेषितत्वाच्च ।। 4-3-7 ।।
पुरुषोऽमानव एत्य ब्रह्मलोकान्गमयति (बृृ.8.2.15) इति लोकशब्देन बहुवचनेन च
लौकिकविशेषवर्तिनं हिरण्यगर्भमुपासीनमेवामानवो गमयतीति विशेष्यते। किञ्च        प्रजापतेस्सभां वेश्म
प्रपद्ये (छां.8.14.1) इति कार्यस्य हिरण्यगर्भस्य समीपगमनमर्चिरादिना गत: प्रत्यभिसन्धत्ते ।।7।।
नन्वेवं        तत्पुरुषोऽमानव: (छा.4.15.5)        स एनान् ब्रह्म गमयति (छां.4.14.6) इत्ययं निर्देशो नोपपद्यते; हिरण्यगर्भनयने हि स एनान् ब्रह्माणं गमयति इति निर्देष्टव्यं स्यात्; अत आह-
MARKER: sutram beginning
overall_sutram_no:516
sutram_text:सामीप्यात्तु तद्व्यपदेश:
sutram_index_string:4-3-8
516.        सामीप्यात्तु तद्व्यपदेश: ।। 4-3-8 ।।
यो ब्रह्माणं विदधाति (श्वे.6.18) इति हिरण्यगर्भस्य प्रथमजत्वेन ब्रह्मसामीप्यात्तस्य
ब्रह्मशब्देन व्यपदेश इति गत्यनुपपत्तिविशेषणादिभिरुक्तैर्हेतुभिर्निश्चीयत इत्यर्थ: ।।8।।
अथ स्यात् -        अर्चिरादिना हिरण्यगर्भप्राप्तौ        एष देवपथो ब्रह्मपथ एतेन प्रतिपद्यमाना
इमं        मानवमावर्तं        नावर्तन्ते        (छा.4.15.6)        तयोर्ध्वमायन्नमृतत्वमेति        (कठ.2.6.16)
इत्यमृतत्वप्राप्त्यपुनरावृत्तिव्यपदेशो नोपपद्यते, हिरण्यगर्भस्य कार्यभूतस्य द्विपरार्धकालावसाने विनाशशास्त्रात्
आब्रह्मभुवनाल्लोका:        पुनरावर्तिनोऽर्जुन        (भ.गी.8.16)        इति        वचनाद्धिरण्यगर्भं        प्राप्तस्य
पुनरावृतेरवर्जनीयत्वादिति; अत्राह -
MARKER: sutram beginning
overall_sutram_no:517
sutram_text:कार्यात्यये तदध्यक्षेण सहात: परमभिधानात्
sutram_index_string:4-3-9
517.        कार्यात्यये तदध्यक्षेण सहात: परमभिधानात् ।। 4-3-9 ।।
कार्यस्य ब्रह्मलोकस्यात्यये तदध्यक्षेण - हिरण्यगर्भेणाधिकारिकेणावसिताधिकारेण विदुषा सह स्वयमपि तत्राधिगतविद्य:; अत: कार्याद्ब्रह्मलोकात् परं ब्रह्म प्राप्नोतीत्यर्चिरादिना गतस्यामृतत्वप्राप्त्यपुनरावृत्त्यभिधानात् ते ब्रह्मलोके तु परान्तकाले परामृतात्परिमुच्यन्ति सर्वे (तै.ना.10.24.5) इति वचनाच्चावगम्यते ।।9।।
MARKER: sutram beginning
overall_sutram_no:518
sutram_text:स्मृतेश्च
sutram_index_string:4-3-10
518.        स्मृतेश्च ।। 4-3-10 ।।
स्मृतेश्चायमर्थोऽवगम्यते - ब्रह्मणा सह ते सर्वे सम्प्राप्ते प्रतिसञ्चरे । परस्यान्ते कृतात्मन: प्रविशन्ति परं पदम्        इति । अत: कार्यमुपासीनमेवार्चिरादिको गणो नयतीति
बादरेर्मतम्।।10।।
अत्र जैमिनि: पक्षान्तरपरिग्रहेण प्रत्यवतिष्ठते -
MARKER: sutram beginning
overall_sutram_no:519
sutram_text:परं जैमिनिर्मुख्यत्वात्
sutram_index_string:4-3-11
519.        परं जैमिनिर्मुख्यत्वात् ।। 4-3-11 ।।
परं ब्रह्मोपासीनानर्चिरादिर्नयतीति जैमिनिराचार्यो मन्यते; कुत:? मुख्यत्वात् - तत्पुरुषोऽमानवस्स एनान् ब्रह्म गमयति इति ब्रह्मशब्दस्य परस्मिन्नेव ब्रह्मणि मुख्यत्वात् । प्रामाणान्तरेण कार्यत्वनिश्चये सत्येव हि लाक्षणिकत्वं युक्तम् । न च गमनानुपपत्ति: प्रमाणम्, परस्य ब्रह्मणस्सर्वगतत्वेऽपि विदुषो विशिष्टदेशगतस्यैवाविद्यानिवृत्तिशास्त्रात् । यथा हि विद्योत्पत्तिर्वर्णाश्रमधर्मशौचाचारदेशकालाद्यपेक्षा तमेतं
वेदानुवचनेन इत्यादिशास्त्रादवगम्यते, तथा निश्शेषाविद्यानिवर्तनरूपविद्यानिष्पत्तिरपि विशिष्टदेशगतिसापेक्षेति गतिशास्त्रादवगम्यते । विदुष उत्क्रान्तिप्रतिषेधादि तु पूर्वमेव परिहृतम् ।
यत्तु        ब्रह्मलोकान्        (बृृ.8-2-15)        इति        लोकशब्दबहुवचनाभ्यां        विशेषणात्कार्य-
भूतहिरण्यगर्भप्रतीतिरिति; तदयुक्तम्, निषादस्थपतिन्यायेन ब्रह्मैव लोको ब्रह्मलोक इति कर्मधारयस्यैव युक्तत्वात्, अर्थस्य चैकत्वे निश्चिते बहुवचनम् अदिति:पाशान्        (जै.मी.सू.9.3.5) इतिवदुपपत्ते:;
परस्य ब्रह्मण: परिपूर्णस्य सर्वगतस्य सत्यसङ्कल्पस्य स्वेच्छापरिकल्पिता: स्वासाधारणा अप्राकृताश्च
लोका नात्यन्ताय न सन्ति, श्रुतिस्मृतीतिहासपुराणप्रामाण्यात्।।11।।
MARKER: sutram beginning
overall_sutram_no:520
sutram_text:दर्शनाच्च
sutram_index_string:4-3-12
520.        दर्शनाच्च ।। 4-3-12 ।।
दर्शयति        श्रुति:        मूर्धन्यनाड्या        निष्क्रम्य        देवयानेन        गतस्य        परब्रह्मप्राप्तिम्        एष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेन रूपेणाभिनिष्पद्यते इति।।12।।
यदुक्तं        प्रजापतेस्सभां वेश्म प्रपद्ये इत्यर्चिरादिना गतस्य कार्ये प्रत्यभिसन्धिर्दृश्यत इति तत्रोत्तरं -
MARKER: sutram beginning
overall_sutram_no:521
sutram_text:न च कार्ये प्रत्यभिसन्धि:
sutram_index_string:4-3-13
521.        न च कार्ये प्रत्यभिसन्धि: ।। 4-3-13 ।।
न चायं प्रत्यभिसन्धि: कार्ये हिरण्यगर्भे;        अपि तु परस्मिन्नेव ब्रह्मणि, वाक्यशेषे        यशोऽहं
भवामि ब्राह्मणानाम् (छा.8.14.1) इति तस्याभिसन्धातुस्सर्वाविद्याविमोकपूर्वकसर्वात्मभावाभिसन्धानात्,
अश्व इव रोमाणि विधूय पापं चन्द्र इव राहोर्मुखात्प्रमुच्य। धूत्वा शरीरमकृतं कृतात्मा
ब्रह्मलोकमभिसम्भवानि (छा.8.13.1) इत्यभिसम्भाव्यस्य ब्रह्मलोकस्याकृतत्वश्रवणात्, सर्वबन्धविनिर्मोकस्य च साक्षाच्छ्रवणात्। अत: परमेव ब्रह्मोपासीनमर्चिरादिरातिवाहिको गणो नयतीति जैमिनेर्मतम् ।।13।।
इदानीं बादरायणस्तु भगवान् स्वमतेन सिद्धान्तमाह -
MARKER: sutram beginning
overall_sutram_no:522
sutram_text:अप्रतीकालम्बनान्नयतीति बादरायण उभयधा च दोषात्तत्क्रतुश्च
sutram_index_string:4-3-14
522.        अप्रतीकालम्बनान्नयतीति बादरायण उभयधा च दोषात्तत्क्रतुश्च ।। 4-3-14 ।।
अप्रतीकालम्बनान् प्रतीकालम्बनव्यतिरिक्तान् नयत्यर्चिरादिरातिवाहिको गण इति भगवान्
बादरायणो मन्यते; एतदुक्तं भवति - कार्यमुपासीनान्नयतीति नायं पक्षस्सम्भवति; परमेवोपासीनानित्ययमपि नियमो नास्ति; न च प्रतीकालम्बनानपि नयति;        अपि तु ये परं ब्रह्मोपासते, ये चात्मानं
प्रकृतिवियुक्तं ब्रह्मात्मकमुपासते; तानुभयविधान्नयति; ये तु ब्रह्मकार्यान्तर्भूतनामादिकं वस्तु देवदत्तादिषु सिंहादिदृष्टिवत् ब्रह्मदृष्ट्या, केवलं वा तत्तद्वस्तूपासते, न तान्नयति। अत: परं ब्रह्मोपसीनानात्मानं च
प्रकृतिवियुक्तं ब्रह्मात्मकमुपासीनान्नयति इति । कुत:? उभयधा च दोषात्। कार्यमुपासीनान्नयतीति पक्षे
अस्माच्छरीरात्समुत्थाय परं ज्योतिरुपसम्पद्य इत्यादिका: श्रुतय: प्रकुप्येयु:; परमेवोपासीनानिति नियमे        तद्य इत्थं विदुर्ये चेमेऽरण्ये श्रद्धा तप इत्युपासते तेऽर्चिषमभिसम्भवन्ति (छा.5.10.1)
इति पञ्चाग्निविदोऽर्चिरादिर्गणो नयतीति श्रुति: प्रकुप्येत्। अत: उभयस्मिन्नपि पक्षे दोषस्स्यात् । तस्मादुभयविधान्नयतीति  ।  तदेतदाह  -  तत्क्रतुश्च  -  इति।  तत्क्रतु:  -  तथोपासीनस्तथैव
प्राप्नोतीत्यर्थ:, यथाक्रतुरस्मिन् लोके पुरुषो भवति तथेत: प्रेत्य भवति (छा.3.14.1) तं यथायथोपासते (मुद्ग.उ.3) इति न्यायात् । पञ्चाग्निविदोप्यर्चिरादिना गतिश्श्रवणात्, अर्चिरादिना गतस्य ब्रह्मप्राप्त्यपुनरावृत्तिश्रवणाच्च । अत एव तत्क्रतुन्यायात्प्रकृतिविनिर्मुक्तब्रह्मात्मकात्मानुसन्धानं सिद्धम् । नामादिप्राणपर्यन्तप्रतीकालम्बनानां तूभयविधश्रुतिसिद्धोपासनाभावादिचिन्मिश्रोपासने तत्क्रतुन्यायाच्चार्चिरादिना गतिर्ब्रह्मप्राप्तिश्च न विद्यते ।।14।।
तमिमं विशेषं श्रुतिरेव दर्शयतीत्याह -
MARKER: sutram beginning
overall_sutram_no:523
sutram_text:विशेषञ्च दर्शयति
sutram_index_string:4-3-15
523.        विशेषञ्च दर्शयति ।। 4-3-15 ।।
यावन्नाम्नो गतं तत्रास्य यथाकामचारो भवति (छा.7.1.5) इत्यादिका श्रुति: नामादिप्राणपर्यन्तप्रतीकमुपासीनानां गत्यनपेक्षं परिमितफलविशेषं च दर्शयति, तस्मादचिन्मिश्रं केवलं
वा अचिद्वस्तु ब्रह्मदृष्ट्या तद्वियोगेन च य उपासते, न तान् नयति, अपि तु परं ब्रह्मोपासीनानात्मानं च प्रकृतिवियुक्तं ब्रह्मात्मकमुपासीनानातिवाहिको गणो नयतीति सिद्धम्।।
इति श्रीशारीरकमीमांसाभाष्ये कार्याधिकरणम्।।5।।
MARKER: adhikaranam end
इति भगवद्रामानुजिवरिचते शारीरकमीमांसाभाष्ये चतुर्थस्याध्यायस्य तृतीय:पाद:।।3।।
MARKER: adhikaranam beginning
श्रीशारीरकमीमांसाभाष्ये सम्पद्याविर्भावाधिकरणम्।।1।।
श्रीभगवद्रामानुजविरचिते श्रीशारीरकमीमांसाभाष्ये चतुर्थाध्याये चतुर्थ: पाद: - सम्पद्याविर्भावाधिकरणम्।।1।।
MARKER: sutram beginning
overall_sutram_no:524
sutram_text:सम्पद्याविर्भावस्स्वेनशब्दात्
sutram_index_string:4-4-1
524.        सम्पद्याविर्भावस्स्वेनशब्दात् ।। 4-4-1 ।।
परं ब्रह्मोपासीनानामात्मानं च प्रकृतिवियुक्तं ब्रह्मात्मकमुपासीनानामर्चिरादिना मार्गेणापुनरावृत्तिलक्षणा गतिरुक्ता; इदानीं मुक्तानामैश्वर्यप्रकारं चिन्तयितुमारभते । इदमाम्नायते - एवमेवैष संप्रसादोऽस्माच्छरीरात्समुत्थाय परं ज्योतिरुपसम्पद्य स्वेन रूपेणाभिनिष्पद्यते (छा.8.12.2)
इति। किमस्माच्छरीरात्समुत्थाय परज्योेतिरुपसम्पन्नस्य देवादिरूपवत्साध्येन रूपेण सम्बन्धोऽनेन
वाक्येन प्रतिपाद्यते, उत स्वाभाविकस्य स्वरूपस्याविर्भाव इति संशये, साध्येन रूपेण सम्बन्ध इति
युक्तम्। अन्यथा ह्यपुरुषार्थावबोधित्वं मोक्षशास्त्रस्य स्यात्, स्वरूपस्य स्वतोऽपुरुषार्थत्वदर्शनात्। न हि सुषुप्तौ देहेन्द्रियव्यापारेषूपरतेषु केवलस्यात्मस्वरूपस्य पुरुषार्थसम्बन्धो दृश्यते; न च दु:खिनिवृत्तिमात्रं
परं ज्योतिरुपसम्पन्नस्य पुरुषार्थ:, येन स्वरूपाविर्भाव एव मोक्ष: इत्युच्येत;  स एको ब्रह्मण
आनन्द:। श्रोत्रियस्य चाकामहतस्य (तै.आन.8.4) रसं ह्येवायं लब्ध्वाऽनन्दी भवति (तै.आन.7.1) इत्यादिभ्यो मुक्तस्य सुखानन्त्यश्रवणात्। नचापरिच्छिन्नानन्दरूपचैतन्यमेवास्य स्वरूपम्, तच्च संसारदशायामविद्यया तिरोहितं परं ज्योतिरुपसम्पन्नस्याविर्भवतीति शक्यं वक्तुम्, ज्ञानस्वरूपस्य तिरोधानासम्भवात्। प्रकाशपर्यायस्य ज्ञानस्य तिरोधानं  तद्विनाश एवेति हि पूर्वमेवोक्तम् । न च
प्रकाशमात्रस्याऽनन्दता सम्भवति; सुखस्वरूपता ह्यानन्दस्वरूपता, सुखस्वरूपत्वं चात्मनोऽनुकूलत्वम्;
प्रकाशमात्रात्मवादिन: कस्य प्रकाशोऽनुकूलवेदनीयो भवेदिति प्रकाशमात्रात्मवादिन: कथंचिदप्यानन्दस्वरूपता दुरुपपादा। स्वरूपापत्तिमात्रे च साध्ये स्वरूपस्य नित्यनिष्पन्नत्वादुपसम्पन्नस्य स्वेन रूपेणाभिनिष्पद्यते (छा.8.12.2) इति वचनमनर्थकं स्यात् । अतोऽपूर्वेण साध्येन रूपेण सम्पद्यते। एवं च
अभिनिष्पद्यते इति वचनं मुख्यार्थमेव भवति। स्वेन रूपेण (छा.8.12.2) इत्यप्यानन्दैकान्तेन स्वासाधारणेनाभिनिष्पद्यत इति सङ्गच्छत इति।
सिद्धान्त:
एवं प्राप्ते प्रचक्ष्महे - सम्पद्याविर्भाव: इति। अयं प्रत्यगात्माऽर्चिरादिना परं ज्योतिरुपसम्पद्य यं दशाविशेषमापद्यते, स स्वरूपाविर्भावरूप:; नापूर्वाकारोत्पत्तिरूप:। कुत:? स्वेन शब्दात्        स्वेन
रूपेण (छा.8.12.1) इति विशेषणोपादानादित्यर्थ:। आगन्तुकविशेषपरिग्रहे हि स्वेन रूपेण (छां.8- 12-2) इति विशेषणमनर्थकं स्यात्, अविशेषणेऽपि तस्य स्वकीयरूपत्वसिद्धे:।।
यत्तूक्तं स्वरूपस्य नित्यप्राप्तत्वात् उपसम्पद्याभिनिष्पद्यते (छा.8.12.1) इति वचनमनर्थकमिति
-        तत्रोत्तरं
MARKER: sutram beginning
overall_sutram_no:525
sutram_text:मुक्त: प्रतिज्ञानात्
sutram_index_string:4-4-2
525.        मुक्त: प्रतिज्ञानात् ।। 4-4-2 ।।
कर्मसम्बन्धतत्कृतदेहादिविनिर्मुक्त: स्वाभाविकरूपेणावस्थितोऽत्र स्वेन रूपेणाभिनिष्पद्यते (छां.8.12.2) इत्युच्यते । अतो नित्यप्राप्तस्यापि स्वरूपस्य कर्मरूपाविद्यातिरोहितस्य तिरोधाननिवृत्तिरत्राभिनिष्पत्तिरुच्यते। कुत:? प्रतिज्ञानात् - सा हि प्रतिपाद्यतया प्रतिज्ञाता। कुत:
इदमवगम्यते? य आत्मा (छा.8.7.1) इति प्रकृतं प्रत्यगात्मानं जागरिताद्यवस्थात्रितयविनिर्मुक्तं, प्रियाप्रियहेतुभूतकर्मारब्धशरीरविनिर्मुक्तं च प्रतिपादयितुम् एतं त्वेव ते भूयोऽनुव्याख्यास्यामि (छा.8.9.3) इति पुन:पुनरुक्त्वा एवमेवैष सम्प्रसादोऽस्माच्छरीरात्समुत्थाय परं ज्योतिरुपसम्पद्य
स्वेन रूपेणाभिनिष्पद्यते (छा.8.12.2) इत्यभिधानात् । अत: कर्मणा सम्बद्धस्य परं ज्योतिरुपसम्पद्य
बन्धनिवृत्तिरूपा मुक्ति: स्वेन रूपेणाभिनिष्पत्तिरुच्यते। स्वरूपाविर्भावेऽप्यभिनिष्पत्तिशब्दो दृश्यते,
युक्त्याऽयमर्थो निष्पद्यते इत्यादिषु ।।2।।
यच्चोक्तम् - आत्मस्वरूपस्य सुषुप्तावपुरुषार्थत्वदर्शनात्स्वरूपाविर्भावे मोक्षशास्त्रस्य अपुरुषार्थावबोधित्वं स्यादिति कृत्वा देवाद्यवस्थावत्सुखसम्बन्ध्यवस्थान्तरप्राप्तिरभिनिष्पत्ति: इति; तत्रोत्तरम् -
MARKER: sutram beginning
overall_sutram_no:526
sutram_text:आत्मा प्रकरणात्
sutram_index_string:4-4-3
526.        आत्मा प्रकरणात् ।। 4-4-3 ।।
स्वरूपेणैवायमात्मा अपहतपाप्मत्वादिसत्यसङ्कल्पत्वपर्यन्तगुणक:        प्रकरणादवगम्यते;        य
आत्माऽपहतपाप्मा विजरो विमृत्युर्विशोको विजिघत्सोऽपिपास: सत्यकामस्सत्यसङ्कल्प: (छा.8.7.1)
इति हि प्रजापतिवाक्यप्रक्रम:; इदं च प्रकरणं प्रत्यगात्मविषयमिति उत्तराच्चेदाविर्भूतस्वरूपस्तु (शारी.1.3.18) इत्यत्र प्रतिपादितम्।। अतोऽपहतपाप्मत्वादिस्वरूप एवायमात्मा संसारदशायां कर्माख्याविद्यया तिरोहितस्वरूप: परं ज्योतिरुपसम्पद्याविर्भूतस्वरूपो भवति । अत: प्रत्यगात्मनोऽपहतपाप्मत्वादयस्स्वाभाविका गुणा: परं ज्योतिरुपसम्पन्नस्याविर्भवन्ति; नोत्पद्यन्ते; यथोक्तं भगवता शौनकेनापि यथा न क्रियते ज्योत्स्ना मलप्रक्षालनान्मणे: । दोषप्रहाणान्न ज्ञानमात्मन: क्रियते तथा ।। यथोदपानकरणात्क्रियते न जलाम्बरम्। सदेव नीयते व्यक्तिमसतस्सम्भव: कुत:। तथा हेयगुणध्वंसादवबोधादयो गुणा:।
प्रकाश्यन्ते न जन्यन्ते नित्या एवात्मनो हि ते (विष्णधर्मे.104-55,56,57) इति । अतो ज्ञानानन्दादिगुणानां कर्मणा आत्मनि सङ्कुचितानां परं ज्योतिरुपसम्पद्य कर्मरूपबन्धक्षये विकासरूपाविर्भावो नानुपपन्न इति सुष्ठूक्तं सम्पद्याविर्भाव: - इति।।3।।
इति श्रीशारीरकमीमांसाभाष्ये सम्पद्याविर्भावाधिकरणम्।।1।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये        अविभागेनदृष्टत्वाधिकरणम्
MARKER: sutram beginning
overall_sutram_no:527
sutram_text:अविभागेन दृष्टत्वात्
sutram_index_string:4-4-4
527.        अविभागेन दृष्टत्वात् ।। 4-4-4 ।।
किमयं परं ज्योतिरुपसम्पन्न: सर्वबन्धविनिर्मुक्त: प्रत्यगात्मा स्वात्मानं परमात्मन: पृथग्भूतमनुभवति,
उत तत्प्रकारतया तदविभक्तम् - इति विशये        सोऽश्नुते सर्वान् कामान् सह ब्रह्मणा विपिश्चता
(तै.आन.1.2)        यदा पश्य: पश्यते रुक्मवर्णं कर्तारमीशं पुरुषं ब्रह्मयोनिम्।        तदा विद्वान्
पुण्यपापे विधूय निरञ्जन: परमं साम्यमुपैति (मु.3.1.3) इदं ज्ञानमुपाश्रित्य मम साधर्म्यमागता:।
सर्गेऽपि नोपजायन्ते प्रलये न व्यथिन्त च (भ.गी.14.2) इत्यादिश्रुतिस्मृतिभ्यां मुक्तस्य परेण साहित्यसाम्यसाधर्म्यावगमात् पृथग्भूतमनुभवति-
सिद्धान्त:
इति प्राप्त उच्यते - अविभागेन - इति । परस्माद्ब्रह्मण: स्वात्मानमविभागेनानुभवति मुक्त:। कुत:? दृष्टत्वात् - परब्रह्मोपसम्पत्त्या निवृत्ताविद्यातिरोधानस्य याथातथ्येन स्वात्मनो दृष्टत्वात् । स्वात्मन: स्वरूपं हि तत्त्वमसि (छा.6.8.7) अयमात्मा ब्रह्म (बृ.उ.6.4.5) ऐतदात्म्यमिदं सर्वं (छां.6.8.7) सर्वं खल्विदं ब्रह्म (छा.3-14-1) इत्यादिसामानाधिकरण्यनिर्देशै: य आत्मनि तिष्ठन्नात्मनोऽन्तरो यमात्मा न वेद यस्याऽत्मा शरीरं य आत्मानमन्तरो यमयति स त
आत्माऽन्तर्याम्यमृत: (बृृ.5.7.22) अन्त: प्रविष्टश्शास्ता जनानां सर्वात्मा (तै.आ.1.3.21)
इत्यादिभिश्च परमात्मात्मकं तच्छरीरतया तत्प्रकारभूतमिति प्रतिपादितम्; अवस्थितेरिति काशकृत्स्न:
(शारी.1.4.22) इत्यत्र। अतोऽविभागेन  अहं ब्रह्मास्मि इत्येवानुभवति। साम्यसाधर्म्यव्यपदेशो
ब्रह्मप्रकारभूतस्यैव प्रत्यगात्मन: स्वरूपं तत्सममिति देवादिप्राकृतरूपप्रहाणेन ब्रह्मसमानशुदिं्ध प्रतिपादयति। सहश्रुतिस्त्वेवंभूतस्य प्रत्यगात्मन: प्रकारिणा ब्रह्मणा सह तद्गुणानुभवं प्रतिपादयतीति न कश्चिद्विरोध:।
ब्रह्मप्रकारतया तदविभागोक्तेर्हि        सङ्कल्पादेव तच्छØते: (शारी.4.4.8) इत्यादि न विरुध्यते,
अधिकन्तु भेदनिर्देशात् (शारी.2.1.22)        अधिकोपदेशात् (शारी.3.4.8) इत्यादि च ।।4।।
इति श्रीशारीरकमीमांसाभाष्ये अविभागेनदृष्टत्वाधिकरणम्।।2।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये ब्राह्माधिकरणम्।।3।।
MARKER: sutram beginning
overall_sutram_no:528
sutram_text:ब्राह्मेण जैमिनिरुपन्यासादिभ्य:
sutram_index_string:4-4-5
528.        ब्राह्मेण जैमिनिरुपन्यासादिभ्य: ।। 4-4-5 ।।
प्रत्यगात्मन: परं ज्योतिरुपसम्पद्य निवृत्ततिरोधानस्य स्वरूपाविर्भाव एवेत्युक्तम् । तत्र येन स्वरूपेणायमाविर्भवति; तत्स्वरूपं श्रुतिवैविध्याद्विचार्यते। किमपहतपाप्मत्वादिकमेवास्य स्वरूपमिति तेन
रूपेणायमाविर्भवति, उत विज्ञानमात्रमेवेति तेन रूपेण, अथोभयोरविरोध इत्युभयरूपेणेति । किं तावत्प्राप्तम्? ब्राह्मेणेति जैमिनिराचार्यो मन्यते । ब्राह्मेण - अपहतपाप्मत्वादिनेत्यर्थ:। अपहतपाप्मत्वादयो हि दहरवाक्ये ब्रह्मसम्बन्धितया श्रुता: । ब्राह्मेणेति कुतोऽवगम्यते? उपन्यासादिभ्य:; उपन्यस्यन्ते हि
ब्रह्मगुणा: अपहतपाप्मत्वादय: प्रत्यगात्मनोऽपि प्रजापतिवाक्ये  य आत्माऽपहतपाप्मा (छा.8.7.1)
इत्यादिना  सत्यसङ्कल्प: (छां.8.7.2) इत्यन्तेन। आदिशब्देन सत्यसङ्कल्पत्वादिगुणायत्ता
जक्षणादय: जक्षत्क्रीडन्रममाण: (छा.8.12.3) इत्यादिवाक्यावगता व्यवहारा गृह्यन्ते । अत एभ्य
उपन्यासादिभ्य: प्रत्यगात्मनो विज्ञानमात्रस्वरूपत्वं न सम्भवतीति जैमिनेर्मतम् ।।5।।
MARKER: sutram beginning
overall_sutram_no:529
sutram_text:चिति तन्मात्रेण तदात्मकत्वादित्यौडुलौमि:
sutram_index_string:4-4-6
529.        चिति तन्मात्रेण तदात्मकत्वादित्यौडुलौमि: ।। 4-4-6 ।।
चैतन्यमात्रमेवास्य स्वरूपमिति तेन रूपेणाविर्भवतीत्यौडुलोमिराचार्यो मन्यते । कुत:? तदात्मकत्वात्
-        तावन्मात्रात्मकत्वादस्य प्रत्यगात्मन: । स यथा सैन्धवघनोऽनन्तरोऽबाह्य: कृत्स्नो रसघन एव एवं वा अरेऽयमात्माऽनन्तरोऽबाह्य: कृत्स्न: प्रज्ञानघन एव (बृृ.6.5.13) विज्ञानघन एव (बृृ.4.4.12) इत्यवधारणात् विज्ञानमात्रमेवास्य स्वरूपमित्यवगम्यते। अतोऽस्य गुणान्तराभावात्
अपहतपाप्मा (छा.8.7.2) इत्यादय: शब्दा: विकारसुखदु:खाद्यविद्यात्मकधर्मव्यावृत्तिपरा इति चिति तन्मात्ररूपेणाविर्भाव इत्यौडुलोमेर्मतम् ।।6।।
सम्प्रति भगवान् बादरायण: स्वमतेन  सिद्धान्तमाह -
MARKER: sutram beginning
overall_sutram_no:530
sutram_text:एवमप्युपन्यासात्पूर्वभावादविरोधं बादरायण:
sutram_index_string:4-4-7
530.        एवमप्युपन्यासात्पूर्वभावादविरोधं बादरायण: ।। 4-4-7 ।।
एवमपि - विज्ञानमात्रस्वरूपत्वप्रतिपादने सत्यपि, सत्यकामत्वादीनां पूर्वोक्तानां गुणानामविरोधं
बादरायण आचार्यो मन्यते । कुत:? उपन्यासात्पूर्वभावात् - औपनिषदात् य आत्माऽपहतपाप्मा (छा.8.7.1) इत्याद्युपन्यासात्प्रमाणात् पूर्वेषाम् - अपहतपाप्मत्वसत्यकामत्वादीनामपि भावात् विद्यमानत्वात्। तुल्यप्रमाणकानामितरेतरबाधो न युज्यत इत्यर्थ:। न च वस्तुविरोधादपहतपाप्मत्वादीनां अविद्यापरिकल्पितत्वं न्याय्यम्, विशेषाभावात् विपरीतं कस्मान्न भवति इति न्यायात् । तुल्यबलत्वे ह्यशक्यस्या-
वधारणस्यान्यपरत्वमेव न्याय्यम्। एवमप्यविरोध इत्यभ्युपगम्य वदन् ज्ञानमात्रमेवास्य स्वरूपं नान्यत्किञ्चिदस्तीत्ययमर्थ: विज्ञानघन एव (बृृ.4.4.12) इत्यादिभिर्न प्रतिपाद्यत इति मन्यते । कस्तर्हि विज्ञानघन एव (बृृ.4.4.12) इत्यवधारणस्यार्थ:? कृत्स्नोऽप्यात्मा जडव्यावृत्तस्वप्रकाश: नान्यायत्तप्रकाश: स्वल्पोऽपि प्रदेशोऽस्तीत्ययमर्थो वाक्यादेव सुव्यक्त: । स यथा सैन्धवघनोऽनन्तरोऽबाह्य: कृत्स्नो रसघन एव एवं वा अरेऽयमात्माऽनन्तरोऽबाह्य: कृत्स्न: प्रज्ञानघन एव (बृृ.6.5.13)
इति । न चैवं प्रत्यगात्मनो धर्मिस्वरूपस्य कृत्स्नस्य विज्ञानघनत्वेऽप्यपहतपाप्मत्व- सत्यसङ्कल्पत्वादिधर्मसम्बन्धो वाक्यान्तरावगतो विरुध्यते; यथा सैन्धवघनस्य कृत्स्नस्य रसघनत्वे
रसनेन्द्रियावगते चक्षुराद्यवगता: रूपकाठिन्यादयो न विरुध्यन्ते । इदमत्र वाक्यतात्पर्यं - यथा
रसवत्स्वाम्रफलादिषु त्वगादिप्रदेशभेदेन रसभेदे सत्यपि सैन्धवघनस्य सर्वत्रैकरसत्वम्; तथाऽऽत्मनोऽपि सर्वत्र विज्ञानस्वरूपत्वम्; स्वप्रकाश-स्वरूपत्वमित्यर्थ:।।7।।
इति श्रीशारीरकमीमांसाभाष्ये ब्राह्माधिकरणम्।।3।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये संकल्पाधिकरणम्।।4।।
MARKER: sutram beginning
overall_sutram_no:531
sutram_text:संकल्पादेव तच्छØते:
sutram_index_string:4-4-8। ।
531.        संकल्पादेव तच्छØते: ।। 4-4-8। ।
मुक्त: परं ब्रह्मोपसम्पद्य ज्ञानस्वरूपोऽपहतपाप्मत्वादिसत्यसङ्कल्पत्वपर्यन्तगुणक आविर्भवतीत्युक्तम्; तमधिकृत्य सत्यसङ्कल्पत्वप्रयुक्ता व्यवहारा: श्रूयन्ते स तत्र पर्येति जक्षत्क्रीडन्रममाण: स्त्रीभिर्वायानैर्वा ज्ञातिभिर्वा (छां.8.12.3) इति । किमस्य ज्ञात्यादिप्राप्ति: प्रयत्नान्तरसापेक्षा, उत परमपुरुषस्येव सङ्कल्पमात्रादेव भवतीति विशये; लोके राजादीनां सत्यसंकल्पत्वेन व्यवह्रियमाणानां कार्यनिष्पादने
प्रयत्नान्तरसापेक्षत्वदर्शनादस्यापि तत्सापेक्षा -
सिद्धान्त:
इति प्राप्त उच्यते -सङ्कल्पादेव - इति । कुत:? तच्छØते: - स यदि पितृलोककामो
भवति सङ्कल्पादेवास्य पितरस्समुत्तिष्ठन्ति (छा.8.2.1) इति हि सङ्कल्पादेव पित्रादीनां समुत्थानं
श्रूयते। न च प्रयत्नान्तरसापेक्षत्वाभिधायि श्रुत्यन्तरं दृश्यते; येनास्य सङ्कल्पादेव इत्यवधारणस्य
विज्ञानघन एव (बृृ.4.4.12) इतिवद्व्यवस्थापनं क्रियते।।8।।
MARKER: sutram beginning
overall_sutram_no:532
sutram_text:अत एव चानन्याधिपति:
sutram_index_string:4-4-9
532. अत एव चानन्याधिपति: ।। 4-4-9 ।।
यतो मुक्तस्सत्यसङ्कल्प:; अत एवानन्याधिपतिश्च। अन्याधिपतित्वं हि विधिनिषेधयोग्यत्वम्। विधिनिषेधयोग्यत्वे हि प्रतिहतसङ्कल्पत्वं भवेत् । अतस्सत्यसङ्कल्पत्वश्रुत्यैवानन्याधिपतित्वं च सिद्धम् । अत एव  स स्वराड्भवति (छा.7.25.2) इत्युच्यते ।।9।।
इति श्रीशारीरकमीमांसाभाष्ये सङ्कल्पाधिकरणम्।।4।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये अभावाधिकरणम्।।5।।
MARKER: sutram beginning
overall_sutram_no:533
sutram_text:अभावं बादिरराह ह्येवम्
sutram_index_string:4-4-10
533.        अभावं बादिरराह ह्येवम् ।।4-4-10।।
किं मुक्तस्य देहेन्द्रियाणि न सन्ति, उत सन्ति, अथवा यथासङ्कल्पं सन्ति न सन्ति चेति विशये शरीरेन्द्रियाणामभावं बादरिराचार्यो मन्यते; कुत:? आह ह्येवं - न ह वै सशरीरस्य सत: प्रियाप्रिययोरपहतिरस्ति। अशरीरं वा व सन्तं न प्रियाप्रिये स्पृशत: (छां.8.12.1) इति
शरीरसम्बन्धे दु:खस्यावर्जनीयत्वमभिधाय  अस्माच्छरीरात्समुत्थाय परं ज्योतिरुपसम्पद्य स्वेन
रूपेणाभिनिष्पद्यते इति मुक्तस्याशरीरत्वं ह्याह श्रुति: ।।10।।
MARKER: sutram beginning
overall_sutram_no:534
sutram_text:भावं जैमिनिर्विकल्पामननात्
sutram_index_string:4-4-11
534.        भावं जैमिनिर्विकल्पामननात् ।। 4-4-11 ।।
मुक्तस्य शरीरेन्द्रियभावं जैमिनिराचार्यो मन्यते, कुत:? विकल्पामननात् - विविध: कल्पो विकल्प:; वैविध्यमित्यर्थ:,        स एकधा भवति त्रिधा भवति, पञ्चधा, सप्तधा (छा.7.26.2)
इत्यादिश्रुते:।        आत्मन        एकस्यानेकधाभावासम्भवात् त्रिधाभावादय: शरीरनिबन्धना        इत्यवगम्यते।
अशरीरत्ववचनं तु कर्मनिमित्तशरीराभावपरम्; तदेव हि शरीरं प्रियाप्रियहेतु:।।11।।
भगवांस्तु बादरायण: स्वमतेन        सिद्धान्तमाह -
MARKER: sutram beginning
overall_sutram_no:535
sutram_text:द्वादशाहवदुभयविधं बादरायणोऽत:
sutram_index_string:4-4-12
535.        द्वादशाहवदुभयविधं बादरायणोऽत: ।। 4-4-12 ।।
सङ्कल्पादेव इत्येतदतश्शब्देेन परामृश्यते; अत एव सङ्कल्पात्, उभयविधं सशरीरमशरीरं च मुक्तं भगवान् बादरायणो मन्यते; एवञ्चोभयी श्रुतिरुपपद्यते; द्वादशाहवत् - यथा द्वादशाहमृद्धिकामा
उपेयु: (आप.श्रौत.सू.सोमप्रकरणे) द्वादशाहेन प्रजाकामं याजयेत् इत्युपैतियजतिचोदनाभ्यां सङ्कल्पभेदेन सत्रमहीनं च भवति।।12।।
यदा शरीराद्युपकरणवत्त्वम्; तदा तानि शरीराद्युपकरणानि स्वेनैव सृष्टानीति नास्ति नियम
MARKER: sutram beginning
overall_sutram_no:536
sutram_text:तन्वभावे सन्ध्यवदुपपत्ते:
sutram_index_string:4-4-13
536.        तन्वभावे सन्ध्यवदुपपत्ते: ।। 4-4-13 ।।
स्वेनैव सृष्टतनुप्रभृत्युपकरणाभावे परमपुरुषसृष्टैरुपकरणैर्भोगोपपत्ते: सत्यसङ्कल्पोऽपि स्वयं न सृजति । यथा स्वप्ने  अथ रथान् रथयोगान् पथस्सृजते इत्यारभ्य अथ वेशान्तान् पुष्किरण्य:
स्रवन्त्य: सृजते स हि कर्ता (बृृ.6.3.10) इति य एषु सुप्तेषु जागर्ति कामंकामं पुरुषो निर्मिमाण: तदेव शुक्रं तद्ब्रह्म तदेवामृतमुच्यते तस्मिन्लोकाश्श्रितास्सर्वे तदु नात्येति कश्चन (कठ.2.5.8) इति ईश्वरसृष्टै: रथाद्युपकरणैर्जीवो भुङ्क्ते; तथा मुक्तोऽपि लीलाप्रवृत्तेनेश्वरेण सृष्टै: पितृलोकादिभिर्लीलारसं भुङ्क्ते।।13।।
MARKER: sutram beginning
overall_sutram_no:537
sutram_text:भावे जाग्रद्वत्
sutram_index_string:4-4-14
537.        भावे जाग्रद्वत् ।। 4-4-14 ।।
स्वसङ्कल्पादेव सृष्टतनुप्रभृतिपितृलोकाद्युपकरणभावे जाग्रत्पुरुषभोगवन्मुक्तोऽपि लीलारसं भुङ्क्ते;
परमपुरुषोऽपि लीलार्थं दशरथवसुदेवादिपितृलोकादिकमात्मन: सृष्ट्वा तैर्मनुष्यधर्मलीलारसं यथा
भुङ्क्ते; तथा मुक्तानामपि स्वलीलायै पितृलोकादिकं स्वयमेव सृजति कदाचित्; कदाचिच्च मुक्ता: सत्यसङ्कल्पत्वात्परमपुरुषलीलान्तर्गतस्वपितृलोकादिकं स्वयमेव सृजन्तीति सर्वमुपपन्नम् ।।14।।
नन्वात्माऽणुपरिमाण इत्युक्तम्; कथमनेकशरीरेष्वेकस्याणोरात्माभिमानसम्भव इत्यत्राह -
MARKER: sutram beginning
overall_sutram_no:538
sutram_text:प्रदीपवदावेशस्तथाहि दर्शयति
sutram_index_string:4-4-15
538.        प्रदीपवदावेशस्तथाहि दर्शयति ।। 4-4-15 ।।
यथा प्रदीपस्यैकस्यैकस्मिन्देशे वर्तमानस्य स्वप्रभया देशान्तरावेश: तथाऽऽयत्मनोऽप्येकदेह- स्थितस्यैव स्वप्रभारूपेण चैतन्येन सर्वशरीरावेशो नानुपपन्न:; यथा चैकस्मिन्नपि देहे हृदयाद्येकप्रदेशवर्तिनोऽपि चैतन्यव्याप्त्या सर्वस्मिन् देहे आत्माभिमान:, तद्वत्। इयान्विशेष: - अमुक्तस्य कर्मणा सङ्कुचितज्ञानस्य देहान्तरेषु आत्माभिमानानुगुणा व्याप्तिर्न सम्भवति; मुक्तस्य त्वसङ्कुचितज्ञानस्य यथासङ्कल्पं
आत्माभिमानानुगुणा व्याप्ति: इदम् इति ग्रहणानुगुणा च नानुपपन्ना । तथाहि दर्शयति वालाग्रशतभागस्य
शतधा कल्पितस्य च । भागो जीवस्स विज्ञेयस्स चानन्त्याय कल्पते (श्वे.5.अ.9) इति।
अमुक्तस्य कर्म नियामकम्; मुक्तस्य तु स्वेच्छेति विशेष:।।
ननु परं ब्रह्म प्राप्तस्यान्तरबाह्यज्ञानलोपं दर्शयति श्रुति: प्राज्ञेनात्मना सम्परिष्वक्तो न बाह्यं किञ्चन वेद नान्तरम् (बृृ.6.3.21) इति; तत्कथं मुक्तस्य सार्वज्ञ्यमुच्यते? तत्रोत्तरं -
MARKER: sutram beginning
overall_sutram_no:539
sutram_text:स्वाप्ययसम्पत्त्योरन्यतरापेक्षमाविष्कृतं हि
sutram_index_string:4-4-16
539.        स्वाप्ययसम्पत्त्योरन्यतरापेक्षमाविष्कृतं हि ।। 4-4-16 ।।
नेदं वचनं मुक्तिविषयम्; अपि तु स्वाप्ययसम्पत्त्योरन्यतरापेक्षम् । स्वाप्यय: - सुषुप्ति:; सम्पत्तिश्च - मरणम्, वाङ्मनसि सम्पद्यते (छां.6.8.6) इत्यारभ्य तेज: परस्यां देवतायाम् (छा.6.8.6) इति वचनात्। तयोश्चावस्थयो: प्राज्ञप्राप्तिर्निस्सम्बोधत्वं च विद्येते । अतस्तयोरन्यतरापेक्षमिदं
वचनम् । सुषुप्तिमरणयोर्निस्सम्बोधत्वं, मुक्तस्य च सर्वज्ञत्वमाविष्कृतं हि श्रुत्या नाह खल्वयमेवं सम्प्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति नाहमत्र भोग्यं
पश्यामि (छा.8.11.2) इति सुषुप्तिवेलायां निस्सम्बोधत्वमुक्त्वा तस्मिन्नेव वाक्ये मुक्तमधिकृत्य स
वा एष दिव्येन चक्षुषा मनसैतान् कामान् पश्यन् रमते य एते ब्रह्मलोके (छा.8.12.5) इति सर्वज्ञत्वमुच्यते । तथा सर्वं ह पश्य: पश्यति सर्वमाप्नोति सर्वश: (छा.7.26.2) इति च स्पष्टमेव सर्वज्ञत्वमुच्यते। तथा मरणे च निस्सम्बोधत्वम् एतेभ्यो भूतेभ्यस्समुत्थाय तान्येवानुविनश्यति (बृृ.4.4.12) इत्युक्तम् । विनश्यति न पश्यतीत्यर्थ: । अत: प्राज्ञेनाऽत्मना (बृृ.6.3.21) इति
वचनं स्वाप्ययसम्पत्त्योरन्यतरापेक्षम् ।।16।।
इति श्रीशारीरकमीमांसाभाष्ये अभावाधिकरणम् ।।10।।
MARKER: adhikaranam end
MARKER: adhikaranam beginning
श्रीशारीरकमीमांसाभाष्ये जगद्व्यापारवर्जाधिकरणम् ।।11।।
MARKER: sutram beginning
overall_sutram_no:540
sutram_text:जगद्व्यापारवर्जं प्रकरणादसन्निहितत्वाच्च
sutram_index_string:4-4-17
540.        जगद्व्यापारवर्जं प्रकरणादसन्निहितत्वाच्च ।। 4-4-17 ।।
किं मुक्तस्यैश्वर्यं जगत्सृष्ट्यादि परमपुरुषासाधारणं सर्वेश्वरत्वमपि, उत तद्रहितं केवलपरमपुरुषानुभवविषयमिति संशय:। किं युक्तम् ? जगदीश्वरत्वमपीति। कुत:? निरञ्जन: परमं साम्यमुपैति (मु.3.1.3) इति परमपुरुषेण परमसाम्यापत्तिश्रुते: सत्यसङ्कल्पत्वश्रुतेश्च। न हि
परमसाम्यसत्यसङ्कल्पत्वे सर्वेश्वरासाधारणजगन्नियमनेन विनोपपद्येते । अतस्सत्यसङ्कल्पत्वपरमसाम्योपपत्तये समस्तजगन्नियमनरूपमपि मुक्तस्यैश्वर्यमिति ।।
सिद्धान्त:
एवं प्राप्ते प्रचक्ष्महे - जगद्व्यापारवर्जम् इति । जगद्व्यापार: - निखिलचेतनाचेतनस्वरूपस्थितिप्रवृत्तिभेदनियमनम् । तद्वर्जं निरस्तनिखिलतिरोधानस्य निर्व्याजब्रह्मानुभवरूपं
मुक्तस्यैश्वर्यम् । कुत:? प्रकरणात् - निखिलजगन्नियमनं हि परं ब्रह्म प्रकृत्याऽम्नायते  यतो वा
इमानि भूतानि जायन्ते येन जातानि जीवन्ति यत्प्रयन्त्यभिसंविशन्ति तद्विजिज्ञासस्व तद्ब्रह्म
(तै.भृगु.1) इति। यद्येतन्निखिलजगन्नियमनं मुक्तानामपि साधारणं स्यात्, ततश्चेदं जगदीश्वरत्वरूपं
ब्रह्मलक्षणं न सङ्गच्छते; असाधारणस्य हि लक्षणत्वम् । तथा सदेव सोम्येदमग्र आसीदेकमेवाद्वितीयं, तदैक्षत बहु स्यां प्रजायेयेति तत्तेजोऽसृजत (छा.6.2.1) ब्रह्म वा इदमेकमेवाग्र आसीत् तदेकं सन्न व्यभवत् तच्छ्रेयोरूपमत्यसृजत क्षत्रं यान्येतानि देवक्षत्राणि इन्द्रो वरुणस्सोमो रुद्र: पर्जन्यो यमो मृत्युरीशान इति (बृृ.3.4.11) आत्मा वा इदमेकएवाग्र आसीत् नान्यत्किञ्चन मिषत् स
ईक्षत लोकान्नु सृजा इति स इमान् लोकानसृजत (ऐत.1.1)  एको ह वै नारायण आसीन्न
ब्रह्मा नेशानो नेमे द्यावापृथिवी, क्षत्राणि नापो नाग्निर्न सोमो न सूर्य: स एकाकी न रमेत तस्य ध्यानान्तस्थस्यैका कन्या दशेन्द्रियाणि (महोपनिषत्.1.1) इत्यदिषु । य: पृथिव्यां तिष्ठन्
पृथिव्या अन्तर: (बृृ.5.7.3) इत्यारभ्य य आत्मनि तिष्ठन् (शतपथ.14.5.30) इत्यादिषु च निखिलजगन्नियमनं परमपुरुषं प्रकृत्यैव श्रूयते । असन्निहितत्वाच्च - नचैतेषु निखिलजगन्नियमनप्रसङ्गेषु
मुक्तस्य सन्निधानमस्ति; येन जगद्व्यापारस्तस्यापि स्यात् ।।
MARKER: sutram beginning
overall_sutram_no:541
sutram_text:प्रत्यक्षोपदेशादिति चेन्नाधिकारिकमण्डलस्थोक्ते:
sutram_index_string:4-4-18
541.        प्रत्यक्षोपदेशादिति चेन्नाधिकारिकमण्डलस्थोक्ते: ।। 4-4-18 ।।
स स्वराड्भवति तस्य सर्वेषु लोकेषु कामचारो भवति (छा.7.25.2) इमान् लोकान् कामान्नी कामरूप्यनुसंचरन् (तै.भृगु,10.5) इति प्रत्यक्षेण - श्रुत्या मुक्तस्य जगद्व्यापार उपदिश्यते;
अतो न जगद्व्यापारवर्जमिति चेत् तन्न, आधिकारिकमण्डलस्थोक्ते:; आधिकारिका:  अधिकारेषु
नियुक्ता हिरण्यगर्भादय:; मण्डलानि तेषां लोका:; तत्स्था: भोगा: मुक्तस्याकर्मवश्यस्य भवन्तीत्ययमर्थ: तस्य सर्वेषु लोकेषु कामचारो भवति (छा.7.25.2) इत्यादिनोच्यते । अकर्मप्रतिहतज्ञानो मुक्तो विकारलोकान् ब्रह्मविभूतिभूताननुभूय यथाकामं तृप्यतीत्यर्थ: । तदेवं विकारान्तर्वर्तिन: आधिकारिकमण्डलस्थान् सर्वान् भोगान् ब्रह्मविभूतिभूताननुभवतीत्यनेन वाक्येनोच्यते; न जगद्व्यापार: ।।18।।
यदि संसारवन्मुक्तोऽपि विकारान्तर्वर्तिनो भोगान् भुङ्क्ते, तर्हि बद्धस्येव मुक्तस्याप्यन्तवदेव
भोग्यजातमल्पं च स्यात्; तत्राह -
MARKER: sutram beginning
overall_sutram_no:542
sutram_text:विकारावर्ति च तथा हि स्थितिमाह
sutram_index_string:4-4-19
542.        विकारावर्ति च तथा हि स्थितिमाह ।। 4-4-19 ।।
विकारे - जन्मादिके न वर्तत इति विकारावर्ति; निर्धूतिनिखलविकारं निखिलहेयप्रत्यनीक- कल्याणैकतानं, निरतिशयानन्दं, परं ब्रह्म सविभूतिकं, सकलकल्याणगुणमनुभवति मुक्त: । तद्विभूत्यन्तर्गतत्वेन विकारवर्तिनां लोकनामपि मुक्तभोग्यत्वम् । तथाहि परस्मिन् ब्रह्मणि निर्विकारेऽनवधिकातिशयानन्दे मुक्तस्यानुभवितृत्वेन स्थितिमाह श्रुति: - यदा ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां विन्दते अथ सोऽभयं गतो भवति (तै.अन.7.2.1) रसो वै स: रसं ह्येवायं लब्ध्वाऽऽनन्दी भवति (तै.आन.7-2,1) इत्यादिका । तद्विभूतिभूतं च जगत्तत्रैव वर्तते  तस्मिन्लोकाश्श्रितास्सर्वे तदु नात्येति कश्चन (कठ.2.5.8)
इति श्रुते:। अतस्सविभूतिकं ब्रह्मानुभवन्विकारान्तर्वर्तिन: आधिकारिकमण्डलस्थानपि भोगान् भुङ्क्त
इति  सर्वेषु लोकेषु कामचार: (छा.7.25.2) इत्यादिनोच्यते; न मुक्तस्य जगद्व्यापार:।।19।।
MARKER: sutram beginning
overall_sutram_no:543
sutram_text:दर्शयतश्चैवं प्रत्यक्षानुमाने
sutram_index_string:4-4-20
543.        दर्शयतश्चैवं प्रत्यक्षानुमाने ।। 4-4-20 ।।
अस्य प्रत्यगात्मनो मुक्तस्य नियाम्यभूतस्य नियन्तृभूतपरमपुरुषासाधारणं जगद्व्यापाररूपं नियमनं न सम्भवतीत्युक्तम्; निखिलजगन्नियमनरूपो व्यापार: परमपुरुषासाधारण इति दर्शयत:
श्रुतिस्मृती, भीषाऽस्माद्वात: पवते भीषोदेति सूर्य: भीषाऽस्मादग्निश्चेन्द्रश्च मृत्युर्धावति पञ्चम: (तै.आन.8.1) इति एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठत: (बृृ.5.8.9) इत्यादि; तथा  एष सर्वेश्वर एष भूताधिपतिरेष भूतपाल एष सेतुर्विधरण एषां
लोकानामसंभेदाय (बृृ.6.4.22) इति च श्रुति:। स्मृतिरपि मयाऽध्यक्षेण प्रकृतिस्सूयते सचराचरम्। हेतुनाऽनेन कौन्तेय जगद्धि परिवर्तते (भ.गी.9.10) इति, विष्टभ्याहमिदं कृत्स्नमेकांशेन स्थितो जगत् (भ.गी.10.42) इति च । तथा मुक्तस्य सत्यसङ्कल्पत्वादिपूर्वकस्याप्यानन्दस्य
परमपुरुष एव हेतुरिति श्रुतिस्मृती दर्शयत: । एष ह्येवानन्दयाति (तै.आन.7-21) मां च योऽव्यभिचारेण भक्तियोगेन सेवते। स गुणान् समतीत्यैतान् ब्रह्मभूयाय कल्पते। ब्रह्मणो हि
प्रतिष्ठाऽहममृतस्याव्ययस्य च। शाश्वतस्य च धर्मस्य सुखस्यैकान्तिकस्य च (भ.गी.14.26,27)
इति । यद्यप्यपहतपाप्मत्वादि: सत्यसङ्कल्पत्वपर्यन्तो गुणगण: प्रत्यगात्मन: स्वाभाविक एवाविर्भूत:
- तथाऽपि तस्य तथाविधत्वमेव परमपुरुषायत्तम्; तस्य नित्यस्थितिश्च तदायत्ता; परमपुरुषस्यैतन्नित्यताया: नित्येष्टत्वान्नित्यतया वर्तत इति न कश्चिद्विरोध: । एवमेव परमपुरुषभोगोपकरणस्य लीलोपकरणस्य च नित्यतया शास्त्रावगतस्य परमपुरुषस्य नित्येष्टत्वादेव तथाऽवस्थानमस्तीति शास्त्रादवगम्यते ।
अतो मुक्तस्य सत्यसङ्कल्पत्वं परमपुरुषसाम्यं च जगद्व्यापारवर्जम्।।20।।
MARKER: sutram beginning
overall_sutram_no:544
sutram_text:भोगमात्रसाम्यलिङ्गाच्च
sutram_index_string:4-4-21
544.        भोगमात्रसाम्यलिङ्गाच्च ।। 4-4-21 ।।
ब्रह्मयाथात्म्यानुभवरूपभोगमात्रे मुक्तस्य ब्रह्मसाम्यप्रतिपादनाच्च लिङ्गाज्जगद्व्यापारवर्जं इत्यवगम्यते
सोऽश्नुते सर्वान् कामान् सह ब्रह्मण विपश्चिता (तै.आन.1.2) इति । अतो मुक्तस्य
परमपुरुषसाम्यं सत्यसङ्कल्पत्वं च परमपुरुषासाधारणनिखिलजगन्नियमनश्रुत्यानुगुण्येन वर्णनीयमिति जगद्व्यापारवर्जमेव मुक्तैश्वर्यम्।।21।।
यदि परमपुरुषायत्तं मुक्तैश्वर्यम्, तर्हि तस्य स्वतन्त्रत्वेन तत्सङ्कल्पान्मुक्तस्य पुनरावृत्तिसम्भवा
शङ्केत्यत्राह -
MARKER: sutram beginning
overall_sutram_no:545
sutram_text:अनावृत्तिश्शब्दादनावृत्तिश्शब्दात्
sutram_index_string:4-4-22
545.        अनावृत्तिश्शब्दादनावृत्तिश्शब्दात् ।। 4-4-22 ।।
यथा        निखिलहेयप्रत्यनीककल्याणैकतानो        जगज्जन्मादिकारणं समस्तवस्तुविलक्षण: सर्वज्ञ: सत्यसङ्कल्प; आश्रितवात्सल्यैकजलधि:, परमकारुणिक:, निरस्तसमाभ्यधिकसम्भावन:, परब्रह्माभिधान:,
परमपुरुषोऽस्तीति शब्दादवगम्यते; एवमहरहरनुष्ठीयमानवर्णाश्रमधर्मानुगृहीततदुपासनरूपतत्समाराधनप्रीत:,
उपासीनाननादिकालप्रवृत्तानन्तदुस्तरकर्मसञ्चयरूपाविद्यां विनिवर्त्य स्वयाथात्म्यानुभवरूपानवधिकातिशयानन्दं
प्रापय्य पुनर्नावर्तयतीत्यपि शब्दादेवावगम्यते । शब्दश्च स खल्वेवं वर्तयन्यावदायुषं ब्रह्मलोकमभिसम्पद्यते न च पुनरावर्तते न च पुनरावर्तते (छा.8.15.1) इत्यादिक: ।        तथा च भगवता स्वयमेवोक्तं
मामुपेत्य        पुनर्जन्म दु:खालयमशाश्वतम् । नाप्नुवन्ति        महात्मानस्संसिदिं्ध        परमां गता:।
आब्रह्मभुवनाल्लोका: पुनरावर्तिनोऽर्जुन। मामुपेत्य तु कौन्तेय पुनर्जन्म न विद्यते (भ.गी.8.15,16)
इति । न चोच्छिन्नकर्मबन्धस्यासङ्कुचितज्ञानस्य परब्रह्मानुभवैकस्वभावस्य तदेकप्रियस्य अनवधिकातिशयानन्दं
ब्रह्मानुभवतोऽन्यापेक्षा तदर्थारम्भाद्यसम्भवात्पुनरावृत्तिशङ्का । न च परमपुरुषस्सत्यासङ्कल्पोऽत्यर्थप्रियं ज्ञानिनं लब्ध्वा कदाचिदावर्तयिष्यति, य एवमाह प्रियो हि ज्ञाननोऽत्यर्थमहं स च मम प्रिय:।
उदारास्सर्व एवैते ज्ञानीत्वात्मैव मे मतम्।। आस्थितस्स हि युक्तात्मा मामेवानुत्तमां गतिम्।
बहूनां        जन्मनामन्ते        ज्ञानवान्        मां        प्रपद्यते।।        वासुदेवस्सर्वमिति        स        महात्मा        सुदुर्लभ:
(भ.गी.7.17,18,19) इति। सूत्राभ्यासश्शास्त्रपरिसमाप्तिं द्योतयति इति सर्वं समञ्जसम् ।।22।।
इति श्रीशारीरकमीमांसाभाष्ये जगद्व्यापारवर्जाधिकरणम्।।6।।
MARKER: adhikaranam end
इति श्रीभगद्रामानुजिवरिचते शारीरकमीमांसाभाष्ये चतुर्थस्याध्यायस्य चतुर्थ: पाद:, समाप्तश्चाध्याय: ।।4।। शास्त्रं च परिसमाप्तम्।।